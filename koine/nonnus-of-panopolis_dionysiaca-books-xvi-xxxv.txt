ἕκτῳ καὶ δεκάτῳ γαμίην Νίκαιαν ἀείδω, εὐνέτιν ὑπνώουσαν
ἀκοιμήτου Διονύσου. οὐδὲ φόνος νήποινος ἔην κινυροῖο
νομῆος, ἀλλὰ λαβὼν ἑὰ τόξα καὶ ἱμερόεν βέλος ἕλκων
θοῦρος Ἔρως ἀίδηλος ἐθωρήχθη Διονύσῳ ἑζομένῳ παρὰ χεῖλος
ἐυκροκάλου ποταμοῖο. καὶ ταχινὴ Νίκαια, μετὰ δρόμον ἠθάδος
ἄγρης ἄσχετον ἱδρώουσα φιλοσκοπέλων ἀπὸ μόχθων, γυμνὸν
ὀρεσσιχύτοισι δέμας φαίδρυνε λοετροῖς. οὐ μὲν Ἔρως δήθυνεν
ἑκηβόλος· ἀμφὶ δὲ νευρῇ ἀκροφανῆ πώγωνα βαλὼν πτερόεντος
ὀιστοῦ τόξον ἑὸν κύκλωσεν, ἐρωμανέος δὲ Λυαίου ἐν κραδίῃ
κατέπηξεν ὅλον βέλος. ἐν δὲ ῥεέθροις νηχομένην Διόνυσος
ἰδὼν γυμνόχροα κούρην ἡδυμανῆ πυρόεντι νόον δεδόνητο
βελέμνῳ. ἤιε δ’ ἔνθα καὶ ἔνθα, λαγωβόλος ὁππόθι κούρη,
πῇ μὲν ὀπιπεύων ἑλικώδεα βόστρυχα χαίτης εἰς δρόμον
ἱεμένης δεδονημένα κυκλάσιν αὔραις, πῇ δὲ παρελκομένων
πλοκάμων στίλβοντα δοκεύων αὐχένα γυμνωθέντα, σέλας πέμποντα
Σελήνης· καὶ Σατύρων ἀμέλησε καὶ οὐκέτι τέρπετο Βάκχαις·
παπταίνων δ’ ἐς Ὄλυμπον ἐρωτοτόκῳ φάτο φωνῇ· ἵξομαι, ἧχι
πέλει δροσερὸς δρόμος, ἧχι φαρέτρη, ἧχι βέλος καὶ τόξον
ἐπήρατον, ἧχι καὶ αὐταὶ παρθενικῆς ἀγάμοιο μύρου πνείουσι
χαμεῦναι· φαύσω καὶ σταλίκων καὶ δίκτυα χερσὶ πετάσσω·
ἀγρώσσω καὶ ἔγωγε καὶ ἠθάδα νεβρὸν ὀλέσσω. εἰ δέ μοι ὡς
βαρύθυμος ὀνειδίσσειεν Ἀμαζὼν θῆλυν ἐρευγομένη μελιηδέος
ὄγκον ἀπειλῆς, κούρης χωομένης ἐπὶ γούνασι χεῖρα πελάσσω,
ψαύων ὡς ἱκέτης ἐρατοῦ χροός, οὐ μὲν ἐλαίης θαλλὸν
ἀερτάζων, ὅτι δένδρεόν ἐστιν Ἀθήνης παρθενικῆς ἀγάμου καὶ
ἀθελγέος, ἀντὶ δὲ πικροῦ ἀκρεμόνος λιπόωντος ἐμῇ μελιηδέι
νύμφῃ οἴνοπα καρπὸν ἔχοντα μελιρραθάμιγγος ὀπώρης βότρυν
ἀερτάζων ἱκετήσιον. ἣν δὲ χαλέψῃ παρθένος ἀγκυλότοξος,
ἐμῷ χροῒ μὴ δόρυ πήξῃ, μὴ βέλος αὗ ἐρύσειε μιαιφόνον,
αἰδομένη δὲ ἀκροτάτῳ πλήξειεν ἐμὸν δέμας ἡδέι τόξῳ·
πληγῆς οὐκ ἀλέγω φρενοθελγέος. ἣν δ’ ἐθελήσῃ, ἱμερταῖς
παλάμῃσιν ἐμῶν δράξαιτο κομάων, σφιγγομένης ἐρύουσα θελήμονα
βόστρυχα χαίτης. οὐ μὲν ἐρητύσω ποτὲ παρθένον, ὡς κοτέων δὲ
δεξιτερὴν σφίγγουσαν ἀφειδέι χειρὶ πιέζω δάκτυλα φοινίσσοντα
λαβὼν γαμψώνυχι δεσμῷ, Κυπριδίου καμάτοιο παρήγορα· παρθενικὴ
γὰρ κάλλος ὅλον σύλησεν Ὀλύμπιον. ἵλαθι, Κέρνη· Ἀστακὶς
ἐβλάστησε νέη ῥοδοδάκτυλος Ἠώς, ἄλλη ἀνηέξητο φαεσφόρος·
ὁπλοτέρη γὰρ ἔμπεδον εἶδος ἔχουσα πέλει Νίκαια Σελήνη.
ἤθελον ἱμείρων πολυδαίδαλον εἶδος ἀμεῖψαι· εἰ μὴ ἐρητύει
με σέβας πατρώιον αἰδοῦς, καί κεν ἐγὼ Τυρίοιο δῑ ὕδατος
ὑγροπόρος βοῦς ἄβροχον ἐν πελάγεσσιν ἐμὴν Νίκαιαν ἀείρων
ἔπλεον, Εὐρώπης ἅτε νυμφίος, ὡς ἀέκων δἐ νῶτον ἐμὸν
δονέεσκον, ὀρινομένης ἵνα κούρης δεξιτερὴ πάνλευκος ἐμῆς
δράξαιτο κεραίης. ἤθελον, εἰ γενόμην πτερόεις πόσις, ὄφρα
χορεύσω κουφίζων ἀτίνακτον ὑπὲρ νώτοιο γυναῖκα, ὡς Κρονίδης
Αἴγιναν, ὅπως μετὰ λέκτρα τελέσσω αἰετὸν ὄρνεον ἄλλο
γαμοστόλον ἄστρον Ἐρώτων. οὐ μὲν ἐμῆς ἀλόχοιο βαλὼν
γενετῆρα κεραυνῷ νύμφῃ πατρὸς ὄλεθρον ἀτάσθαλον ἕδνον
ὀπάσσω, μὴ γλυκερὴν Νίκαιαν ἀποφθιμένοιο χαλέψω. αἴθε πέλον
νόθος ὄρνις ἐύπτ(??)ρος, ὅττι καὶ αὑτὴ παρθένος ἡμετέρη
φιλέει πτερόεντας ὀιστούς. μᾶλλον ἐγὼ Δανάης ποθέων τύπον
ὑγρὸν ἐρώτων ἤθελον, εἰ χρύσειος ἐγὼ πέλον ὄμβρος
ἀκοίτης, αὐτὸς δῶρα γάμων, αὐτὸς πόσις, ὄφρα χορεύσω
ἀφνειῆς προχέων φιλοτήσιον ὄμβρον ἐέρσης· ἔπρεπε γὰρ
Νίκαιαν ἐμὴν εὐώπιδα κούρην χρύσεον εἶδος ἔχουσαν ἔχειν
χρύσειον ἀκοίτην. τοῖον ἐρωμανέων ἔπος ἴαχε θυιάδι φωνῇ.
καί ποτε κηώεντος ἔσω λειμῶνος ὁδεύων ἄνθεα πάντα δόκευε
τεθηλότα σύγχροα κούρης, καί τινα μῦθον ἔειπεν ἐς ἠερόεντας
ἀήτας· ἄρτι μόγις, Νίκαια, τεὴν ἴδον ἐνθάδε μορφήν· μὴ
σέο κάλος ἄμειψας ἐς ἄνθεα; καλλιφυῆ γὰρ παπταίνων ῥοδεῶνα
τεὰς ἐνόησα παρειάς· ἀλλὰ τεὸν θαλέει ῥόδον ἔμπεδον·
ἀμφιέπεις γὰρ ἔμφυτον οὐ λήγουσαν ἐρευθομένην ἀνεμώνην·
εἰς κρίνον ὄμμα φέρων χιονώδεας εἶδον ἀγοστούς, ἀθρήσας δ’
ὑάκινθον ἴδον κυανόχροα χαίτην. δέξό με θηρεύοντα
συνέμπορον· ἣν δ’ ἐθελήσῃς, αὐτὸς ἐγὼ σταλίκων γλυκερὸν
βάρος, αὐτὸς ἀείρω ἐνδρομίδας καὶ τόξα καὶ ἱμερόεντας
ὀιστούς, αὐτὸς ἐγώ· Σατύρων οὐ δεύομαι· οὐ παρὰ λόχμῃ
δίκτυα Κυρήνης ἀνεκούφισεν αὐτὸς Ἀπόλλων; τίς φθόνος, εἰ
μεθέπω καὶ ἐγὼ λίνον; οὐ μογέω δὲ αὐτὸς ἐμοῖς ὤμοισιν
ἐμὴν Νίκαιαν ἀείρων. οὐ μὲν ἐγὼ γενετῆρος ὑπέρτερος· ἐν
ῥοθίοις γὰρ Εὐρώπην ἀδίαντον ἐκούφισε ποντοπόρος βοῦς.
παρθενικὴ ῥοδόεσσα, τί σοι τόσον εὔαδεν ὕλη; δῶν ἐρατῶν
μελέων περιφείδεο, μηδ’ ἐπὶ πέτραις ἀστορέες σέο νῶτα
κατατρίψωσι χαμεῦναι. ἔσσομαι, ἢν ἐθέλῃς, θαλαμηπόλος· ὲν
δὲ μελάθρῳ αὐτὸς ἐγὼ στορέσω σέο δέμνια, τοῖσι πετάσσω
δέρματα πορδαλίων πολυδαίδαλα, τοῖς ἅμα βάλλω φρικτὰ
λεοντείης πυκινότριχα νῶτα καλύπτρης γυμνώσας ἐμὰ γυῖα· σὺ
δὲ γλυκὺν ὕπνον ἰαύεις νεβρίσι δαιδαλέῃσι καλυπτομένη
Διονύσου· Μυγδονίης δ’ ἐλάφου σκέπας ἅρμενον ὑψόθι βάλλω
γυμνώσας Σατύρους. σκυλάκων δέ σοι εἰ χρέος εἵη, σοὶ κύνας
εἰν ἑνὶ πάντας ἐμοῦ τάχα Πανὸς ἄπάσσω, ἄξομαι ἐκ
Σπάρτης ἑτέρους κύνας, οὕς ἀτιτάλλει ἠιθέων ἐς ἔρωτας
ἐμὸς Κάρνειος Ἀπόλλων, καὶ κύνας ἀγρευτῆρας Ἀρισταίοιο
καλέσσω· καὶ λίνα σὺν σταλίκεσσι καὶ ἅρμενα δῶρα κομίσσω
ἐνδρομίδας Νομίοιο καὶ Ἀγρέος, ὅς πάρος ἔγνω καὶ νομὸν
εὐλείμωνα καὶ εὐκαμάτου δρόμον ἄγρης. εἰ δὲ θερειγενέος
τρομέεις φλόγα διψάδος ὥρης, ἡμερίδων ὄρπηκας ὑπὲρ
λέκτροιο φυτεύσω, καί σε περιπνεύσωσι μέθης εὐώδεες αὖραι
κεκλιμένην κατὰ μέσσα πολυσταφύλοιο καλύπτρης. παρθενικὴ
περίφοιτε, ποθοβλήτοιο προσώπου βαλλομένας Φαέθοντι τεὰς
ἐλέαιρε παρειάς, μὴ σέλας Ἠελίου μελέων ἀκτῖνα μαραίνῃ,
μὴ πλοκάμους μυρόεντας ἀμαλδύνωσιν ἀῆται· εὗδε ῥόδων ἀνὰ
μέσσα καὶ ὲν πετάλοις ὑακίνθου, γείτονι σεῖο κάρηνον
ἐρεισαμένη Διονύσῳ, ἀθανάτοις πισύρεσσιν ὅπως ἕνα κῶμον
ἀνάψῃς, Φοίβῳ καὶ Ζεφύρῳ καὶ Κύπριδι καὶ Διονύσῳ.
ληιδίην δ’ ὀπάσαιμι γονὴν μελανόχροον Ἰνδῶν παστάδος
ὑμετέρης θαλαμηπόλον· ἀλλὰ τί φύτλην κυανέην ὀνόμηνα τεῆς
νυμφοστόλον εὐνῆς; νυκτὶ μελαγχλαίνῳ πότε μίσγεται ἀργέτις
Ἠώς; Ἀστακὶς ὁπλοτέρη πέλες Ἄρτεμις· ἀλλὰ καὶ αὐτὸς
δμωίδας ἑξήκοντα χορίτιδας εἰς σὲ κομίσσω, ὄφρα χορὸν
νήριθμον ὀπάονα σεῖο τελέσσω, ἀμφιπόλοις ἰσόμετρον ὀρειάδος
ἰοχεαίρης, εἴκελον Ὠκεανοῖο θυγατράσι, μή σοι ἐρίζῃ
Ἄρτεμις ἀγρώσσουσα, καὶ εἰ πέλε δεσπότις ἄγρης. σοὶ
Χάριτας ζαθέοιο χαρίζομαι Ὀρχομενοῖο ἀμφιπόλους, ἐμὰ τέκνα
μεταστήσας Ἀφροδίτης. ἀλλὰ πόθῳ φρένα θέλξον ἀθελγέα, καί
σε δεχέσθω θηροσύνης μετὰ μόχθον ἐμὸν λέχος, ὄφρα φανείης
Ἄρτεμις ἐν σκοπέλοισι καὶ ἐν θαλάμοις Ἀφροδίτη. τίς φθόνος,
ἀγρώσσειν σε σὺν ἀγρώσσοντι Λυαίῳ; εἰ δὲ μόθου λάχες
οἶστρον, ἅτε κλυτότοξος Ἀμαζών ἵξεαι Ἰνδῴην ἐπὶ
φύλοπιν, ὅφρά κεν εἴης πειθὼ νόσφι μόθοιο καί, ὁππότε
δῆρις, Ἀθήνη. δέξο καί ἣν ἐθέλῃς, ἐλαφηβόλα θύρσα
Λυαίου, νεβροφόνος δὲ γένοιο· καὶ ὑμετέρων ἀπὸ χειρῶν
ὑμετέροις τε πόνοισιν ἐμὴν κόσμησον ἀπήνην πόρδαλιν ἠὲ
λέοντας ὑποζεύξασα χαλινῷ. ὣς εἰπὼν ἐδίωκεν ὀρειάδα
γείτονα κούρην, τοῖον ἔπος βοόων· μένε, παρθένε, Βάκχον
ἀκοίτην. ἡ δὲ χολωομένη βριαρὴν ἀνενείκατο φωνὴν παρθενική,
στόμα λάβρον ἐπαιθύσσουσα Λυαίῳ· ταῦτα μολὼν ἀγόρευε
φιλοστόργῳ τινὶ νύμφῃ. εἰ δύνασαι γλαυκῶπιν ἢ Ἄρτεμιν εἰς
γάμον ἕλκειν, καὶ βριαρὴν Νίκαιαν ἔχεις πειθήμονα νύμφην·
εἰμί γὰρ ἀμφοτέρῃσιν ὁμόστολος. εἰ δέ σε φεύγει ἀπροϊδὴς
ὑμέναιος ἀπειρώδινος Ἀθήνης, καὶ νόον οὐ θέλξειας ἀπειθέος
ἰοχεαίρης. δέμνια Νικαίης μὴ δίζεο· μηδέ σε λεύσσω ἁπτόμενον
τόξοιο καὶ ἀμφαφόωντα φαρέτρην. μὴ μετὰ βουκόλον Ὕμνον
ὀλωλότα καὶ σὲ δαμάσσω. οὐτήσω Διόνυσον ἀνούτατον· εἰ δὲ
σιδήρῳ μυῖα φέρεις ἀχάρακτα καὶ οὐκ εἴκοντα βελέμνῳ.
υἱέας ὑψιλόφους μιμήσομαι Ἰφιμεδείης, καί σε σιδηρείῃσιν
ἀλυκτοπέδῃσι πεδήσω σεῖο κασιγνήτῳ πανομοίιον, ἐνδόμυχον δὲ
χαλκείοις κεράμοισι μετ’ Ἄρεα καὶ σὲ φυλάξω, ἄχρις
ἀναπλήσας δυοκαίδεκα κύκλα Σελήνης ἠερίοις ἐμὸν οἶστρον
ἀπορρίψειας ἀήταις. χερσὶ γυναιμανέεσσιν ἐμῆς μὴ ψαῦε
φαρέτρης· τόξον ἔχω, σὺ δὲ θύρσον· ἐν Ἀστακίῃ μὲν
ἐρίπνῃ εἰς σύας ἠὲ λέοντας ἐμὸν βέλος ἐνθάδε πέμπω
Ἀρτέμιδος συνάεθλος, ὑπὲρ Λιβάνοιο δὲ πέτρης νεβροὺς καὶ σὺ
δίωκε συναγρώσσων Ἀφροδίτῃ. οὐ δέχομαι σέο λέκτρα, καὶ εἰ
Διὸς αἷμα κομίζεις· εἰ δὲ θεὸν μενέαινον ἔχειν πόσιν, οὐκ
ἄν ἀκοίτην ἁβροκόμην ἀσίδηρον ἀνάλκιδα θήλἑ??) μορφῇ
εἶχον ἐγὼ Διόνυσον, ἐμῷ δ’ ἐφυλάσσετο παστῷ νυμφίος ἢ
κλυτότοξος ἄναξ ἢ χάλκεος Ἄρης, ὃς μὲν τόξον ἔχων, ὁ
δὲ φάσγανον (??)δνον Ἐρώτων· ἀλλ’ ἐπεὶ οὐ μακάρων τινὰ
δέξομαι, οὐδὲ καὶ αὐτὸν πενθερὸν οἶστρος ἔχει με τεὸν
Κρονίωνα καλέσσαι. ἄλλην δίζεο, Βάκχε, νέην πειθήμονα νύμφην.
τί σπεύδεις; ἀκίχητον ἔχεις δρόμον, ὥς ποτε Δάφνην
Λητοΐδης ἐδίωκε καὶ ὣς Ἥφαιστος Ἀθήνην· τί σπεύδεις;
δρόμος οὗτος ἐτώσιος· ἐν σκοπέλοις γὰρ ἐνδρομίδες πολὺ
μᾶλλον ἀρείονές εἰσι κοθόρνων. ὣς φαμένη λίπε Βάκχον. ἀεὶ
δ’ ὑπὸ φορβάδα λόχμην παρθενικὴν μάστευεν ὀρίπλανον·
ἐσσυμένῳ δὲ σύνδρομος ὡμάρτησε κύων πινυτόφρονι θυμῷ τόν
ποτε θηρεύοντι φιλοσκοπέλῳ Διονύσῳ ὤπασε δῶρον ἔχειν
σκυλακοτρόφος ὑψίκερως Πάν. καί μιν ἅτε φρονέοντα καὶ
αὐδήεντα δοκεύων σύννομον ἰσοκέλευθον ἐῶν ξυνήονα μόχθων,
Βάκχος ἐρωμανέων φιλίῳ προσπτύξατο μύθῳ· τίπτε, κύων
περίφοιτος, ὁμόδρομός ἐσσι Λυαίῳ Πανὸς ἀεὶ ποθέοντος
ἐπάξιε; τίπτε σὺ μοῦνος παρθένον ἰχνεύοντι συνιχνεύεις
Διονύσῳ; ἦ ῥά σε σὸς ταμίης οἰκτίρμονα θῆκεν ἐρώτων;
παρθένον ἡμετέρην ἔτι δίζεο, μηδ’ ἐνὶ πέτραις Βάκχον
ἀλητεύοντα κατ’ οὔρεα μοῦνον ἐάσῃς. μοῦνος ἐποικτείρεις με,
καὶ ὡς βροτὸς εἰς ῥάχιν ὕλης πλαζομένης λοφόεντα μετέρχεαι
ἔνδια κούρης. κάμνε τεῷ βασιλῆι· χάριν δέ σοι εἵνεα μόχθων
δώσω ἀμοιβαίην· μετὰ Σείριον ἀστέρα Μαίρης αἰθέρος ἔνδον
ἄγω σε καὶ ἀστερόεντα τελέσσω ἄγχι Κυνὸς προτέρου, σταφυλὴν
ἵνα καὶ σὺ πεπαίνῃς βότρυος Εἰλείθυιαν ἀκοντίζων σέθεν
αἴγλην. τίς φθόνος ἀντέλλειν τρίτατον Κύνα; καὶ σὺ φαείνεις
σύνδρομος ἀστερόεντος ἐπειγομένοιο Λαγωοῦ. εἰ θέμις,
οἰκτείρων μὲ σαόφρονι μέμφεο κούρη. δόχμιον ὄμμα φέρων
Κυβεληίδος εἰς ῥάχιν ὕλης, ὅττί με μαστεύοντα γυνὴ θεὸν
εἰσέτι φεύγει· μέμφεο δ’ ἀμφοτέροισιν, Ἀδώνιδι καὶ
Κυθερείῃ, φοιταλέην δὲ δίωκε δῑ οὔρεος ἄστατον Ἠχώ, μὴ
τελέσῃ φυγόδεμνον ἐμὴν πλέον εἰσέτι νύμφην· μηδὲ λίπῃς
σέο Πᾶνα δυσίμερον ἐγγύθι κούρης, μή μιν ἑλὼν ζεύξειεν
ἀναγκαίοις ὑμεναίοις. παρθένον αἴ κεν ἴδῃς, ταχὺς ἔρχεο,
μάρτυρι σιγῇ ἢ νοεραῖς ὑλακῇσιν ἀπαγγέλλων Διονύσῳ·
ἄγγελος ἔσσο πόθοιο· κύων δέ τις ἄλλος ἀλάσθω ἢ σύας
ἠὲ λέοντας ἀπὸ σκοπέλοιο διώκων. Πὰν φίλε, κικλήσκω σε
μακάρτατον, ὅττι καὶ αὐτοὶ σεῖο κύνες γεγάασιν ἐρευνητῆρες
Ἐρώτων. ἀνδρομέην, πολύμορφε Τύχη, παίζουσα γενέθλην ἵλαθι,
πανδαμάτειρα· μετὰ βροτέην τάχα φύτλην καὶ σκυλάκων κρατέεις,
ὅτι δύσμορος οὕτος ἀλήτης θητεύει μετὰ Πᾶνα καὶ ἱμείροντι
Λυαίῳ· παρθενικῇ μέμψασθε, φίλαι δρύες· εἴπατε, πέτραι· καὶ
κύνες οἰκτείρουσι, καὶ οὐκ ἐλέαιρεν Ἀμαζών.’ εἰσὶ καὶ ἐν
σκυλάκεσσιν ἐχέφρονες, οἷσι Κρονίων ἀνδρομέην φρένα δῶκε
καὶ οὐ βροτέην πόρε φωνήν. ἔννεπεν ἄγχι φυτοῖο· δῑ
εὐπετάλου δὲ κορύμβου φθογγῆς εἰσαΐουσα γυναιμανέος Διονύσου
ἀρχαίη Μελίη φιλοκέρτομον ἴαχε φωνήν· , ἄλλοι μέν, Διόνυσε,
κυνοσσόοι ἰοχεαίρῃ ἐνθάδε θηρεύουσι, σὺ δ’ ἀγρώσσεις
Ἀφροδίτῃ· ἡδὺς ὁ δειμαίνων ἁπαλόχροον ἄζυγα κούρην·
Βάκχος ὁ τολμήεις ἱκέτης πέλε λάτρις Ἐρώτων· Ἰνδοφόνοις
παλάμῃσιν ἀνάλκιδα λίσσετο κούρην. σὸς γενέτης οὐκ οἶδε
πόθου θελξίφρονι μύθῳ εἰς γάμον, εἰς ὑμέναιον ἄγειν
πειθήμονα κούρην· οὐ Σεμέλην ἱκέτευεν, ἕως ἐτύχησεν
ἐρώτων. οὐ Δανάην παρέπεισεν, ἕως σύλησε κορείην· Ζηνὶ
συναπτομένην Ἰξίονος οἶσθα γυναῖκα καὶ γάμιον χρεμέτισμα καὶ
ἱππείους ὑμεναίους· Ἀντιόπης ἐδάης φιλοπαίγμονα θεσμὸν
Ἐρώτων καὶ Σάτυρον γελόωντα νόθον μιμηλὸν ἀκοίτην. ὣς φάτο
κερτομέουσα νόον δειδήμονα Βάκχου. καὶ δρυὸς ἐντὸς ἵκανεν
ὁμήλικος. ἐν δὲ κολώναις ἀσχαλόων Διόνυσος ὁμάρτεε θυιάδι
κούρῃ ποσσὶν ἐρωμανέεσσι, καὶ ὠκυπέδιλος Ἀμαζὼν ἄστατος
ἄκρα κάρηνα μετήιε δύσβατα πέτρης, ἴχνος ἐρευνητῆρος
ὑποκλέπτουσα Λυαίου. καὶ φλογερῷ Φαέθοντος ἱμασσομένης χρόα
πυρσῷ ἄβροχα διψαλέης τερσαίνετο χείλεα κούρης· καί δόλον
ἀγνώσσουσα γυναιμανέος Διονύσου ξανθὸν ὕδωρ ἐνόησε
φιλακρήτου ποταμοῖο, καὶ πίεν ἡδὺ ῥέεθρον, ὅθεν πίον
αἴθοπες Ἰνδοί· καὶ φρένα δινηθεῖσα μέθῃ βακχεύετο κούρη,
καὶ κεφαλὴν ἐλέλιζε μετήλυδα δίζυγι παλμῷ, καὶ διδύμην
ἐδόκησεν ἰδεῖν πολυχανδέα λίμνην ὄμματα δινεύουσα·
βαρυνομένου δέ καρήνου δέρκετο θηροβότου διπλούμενα νῶτα
κολώνης· καὶ τρομεροῖσι πόδεσσιν ὀλισθήσασα κονίῃ εἰς πτερὸν
αὐτοκύλιστος ἐσύρετο γείτονος Ὕπνου· καὶ γαμίῳ βαρύγουνος
ἐθέλγετο κώματι νύμφη. τὴν μὲν ἰδὼν εὕδουσαν Ἔρως
ἐπεδείκνυε Βάκχῳ, ὕμνον ἐποικτείρων· νέμεσις δ’ ἐγέλασσεν
ἰδοῦσα. καὶ δολόεις Διόνυσος ἀδουπήτοισι κοθόρνοις εἰς γάμον
ἄψοφος εἷρπε ποδῶν τεχνήμονι παλμῷ. κούρης δ’ ἐγγὺς
ἵκανε· καὶ ἀτρέμας ἄκρον ἐρύσσας δεσμὸν ἀσυλήτοιο
φυλάκτορα λύσατο μίτρης φειδομένῃ παλάμῃ, μὴ παρθένον ὕπνος
ἐάσῃ. γαῖα δὲ κηώεσσαν ἀναπτύξασα λοχείην φυταλιὴν ὤδινε,
χαριζομένη Διονύσῳ, πολλὴν δ’ ἀμπελόεσσαν ἐλαφρίζουσα
καλύπτρην πλεκτὴ βοτρυόεντι κάμαξ ἐβαρύνετο καρπῷ· καὶ λέχος
ἦν πετάλοισι κατάσκιον· ἡμερίδων γὰρ αὐτοφυὴς μίτρωσεν
ἕλιξ εὐάμπελον εὐνήν· καὶ πολὺς ἔνθα καὶ ἔνθα μετάρσιος
οἴνοπι καρπῷ Κυπριδίοις ἀνέμοισιν ἐσείετο βότρυς ἀλήτης,
ἀμφοτέρους δ’ ἐπύκαζε· σελινοφόρῳ δὲ κορύμβῳ ἱμερόεις
ἐμέθυσσεν ὁμόζυγος οἰνάδος ὄρπηξ πλεκτόν ἀεξομένης
ἐπιβήτορα κισσὸν ὀπώρης. καὶ δολόεις γάμος ἦεν ὀνειρείης
τύπον εὐνῆς ὕπνον ἔχων συνάεθλον· ἐνοσφίσθη δὲ κορείης
παρθενικὴ κνώσσουσα, καὶ ἔδρακε πομπὸν Ἐρώτων ὕπνον
ὑποδρηστῆρα μεθυσφαλέων ὑμεναίων. πνοιὴ δ’ ὑψιπόρῳ
σκιρτήματι θυιάδος ὕλης ἄστατος αὐτοβόητος ἀνέπλεκεν ὕμνον
Ἐρώτων, καὶ μέλος ἠνεμόφοιτον ὀρεσσαύλων ὑμεναίων
αἰδομένοις στομάτεσσιν ἀμείβετο παρθένος Ἠχώ, Πανιὰς
ὑστερόφωνος· ὑπὲρ δαπέδου δὲ χορεύων αὐλὸς ἐπεσμαράγησεν
Ὑμὴν Υμέναιε λιγαίνων· ἱμερόεις γάμος οὗτος ὀρεστιὰς ἴαχε
πεύκη. ψυχὴ δ’ ἠνεμόφοιτος ἀναΐξασα νομῆος παρθένον
ὑπναλέην νυχίοις ἐρέθιζεν ὀνείροις· εἰσὶ καὶ ἱμείροντος
Ἐρινύες, εὔγαμε κούρη· νυμφίον εἰ φύγες Ὕμνον, ἐνυμφεύθης
Διονύσῳ· λοξὰ θεμιστεύεις, θαλαμηπόλε παρθένε νύμφη· κτείνεις
γὰρ ποθέοντα, καὶ οὐ γαμέοντα διώκεις. παρθένε, χάλκεον
ὕπνον ἐρασσαμένῳ πόρες Ὕμνῳ· παρθένε, νήδυμος ὕπνος
ἀπώλεσε σεῖο κορείην. οἰκτρὸν ἴδες γελόωσα δεδουπότος αἷμα
νομῆς· οἰκτρότερον στενάχουσα τεῆς ἴδες αἷμα κορείης. ὥς
φαμένη σκιόεντι πανείκελος ἔσσυτο καπνῷ ψυχὴ δακρυόεσσα
ποθοβλήτοιο νομῆος, Ταρταρίην δ’ ἀκίχητος ἐδύσατο πανδόκον
αὐλήν, Βάκχου ζῆλον ἔχουσα μεθυσφαλέων ὑμεναίων. καὶ
λιγυροῖς δονάκεσσι γαμήλιον ἦχον ἀράσσων, ζῆλον ὑποκλέπτων
ὑποκάρδιον, ὑμνοπόλος Πὰν μεμφόμενον μέλος εἶπεν ἐς
ἀλλοτρίους ὑμεναίους. καί τις ἐρωμανέων Σατύρων παρὰ γείτονι
λόχμῃ θηητὴρ ἀκόρητος ἀθηήτων ὑμεναίων Βακχείην ἀγόρευεν,
ἰδὼν εὐπάρθενον εὐνήν· Πὰν κερόεις, ἔτι μοῦνος ἔχεις
δρόμον εἰς Ἀφροδίτην; καὶ σὺ διωκομένης πότε νυμφίος ἔσσεαι
Ἠχοῦς; καὶ σὺ δόλον πότε τοῖον ἀοσσητῆρα τελέσσεις
ὑμετέρων ἐπίκουρον ἀνυμφεύτων ὑμεναίων; Πὰν φίλε, καὶ σὺ
γένοιο φυτοσκάφος ἀντὶ νομῆος, ποιμενίην δ’ ἀπόειπε καλαύροπα
καὶ παρὰ πέτρῃ λεῖπε βόας καὶ μῆλα· τί σοι ῥέξουσι νομῆες;
ἔγρεο, καὶ σὺ φύτευε γαμοστόλον οἶνον Ἐρώτων. οὔ πω μῦθος
ἔληγε, καὶ ἴαχεν αἰγίβοτος Πάν· αἴθε πατήρ με δίδαξε
τελεσσιγάμου δόλον οἴνου· αἴθε νοοσφαλέος σταφυλῆς, ἅτε
Βάκχος, ἀνάσσω· καί κεν ἐμῶν ἐτέλεσσα πολύπλανον οἶστρον
Ἐρώτων ὑπναλέην μεθύουσαν ἰδὼν δυσπάρθενον Ἠχώ. ἱλήκοι
νομὸς οὗτος, ἐπεὶ παρὰ γείτονι πηγῇ ἀρδεύω τάδε μῆλα,
φιλακρήτῳ δὲ ῥεέθρῳ παρθενικὰς Διόνυσος ἀθελγέας εἰς γάμον
ἕλκει. φάρμακον εὗρεν Ἔρωτος ἑὸν φυτόν· ἐρρέτω αἰγῶν,
ἐρρέτω ἡμετέρων ὀίων γλάγος· οὐ δύναται γὰρ εἰς πόθον
ὕπνον ἄγειν ἢ παρθένον εἰς γάμον ἕλκειν. μοῦνος ἐγώ,
Κυθέρεια, βιάζομαι· ὤμοι Ἐρώτων· σύριγξ Πανὸς ἔφευγεν
ἀνυμφεύτους ὑμεναίους καὶ γάμον ἀρτιτέλεστον ἀνευάζει
Διονύσου αὐτομάτοις μελέεσσι· τὸ δὲ πλέον ἠθάδι μολπῇ
φθεγγομένης Σύριγγος ἀμείβετο σύνθροος Ἠχώ. νυμφιδίης Διόνυσε
μέθης θελξίμβροτε ποιμήν, ὄλβιος ἔπλεο μοῦνος, ἀναινομένης
ὅτι νύμφης εὗρες ἀοσσητῆρα γαμοστόλον οἶνον Ἐρώτων. τοῖον
ἔπος κατέλεξε δυσίμερος ἀχνύμενος Πάν, ζῆλον ἔχων καὶ
ἔρωτα τελεσσιγάμοιο Λυαίου. καὶ τελέσας φιλότητα καὶ
εἰνοδίης πόθον εὐνῆς ἀφράστῳ Διόνυσος ἀνῃώρητο πεδίλῳ.
νύμφη δ’ ἐγρομένη ποταμηίδι μέμφετο πηγῇ, ὕπνῳ χωομένη καὶ
Κύπριδι καὶ Διονύσῳ, ὄμβρῳ δακρυόεντι κατάρρυτος· ἀχνυμένη
δὲ ἔκλυε Νηιάδων γαμίης ἔτι λείψανα μολπῆς, καὶ λεχέων
κήρυκα ποθοβλήτοιο Λυαίου ἡμερίδων πετάλοισι κατάσκιον εἶδε
χαμεύνην νεβρίσι νυμφιδίῃσι πυκαζομένην Διονύσου, κρυπταδίων
λεχέων αὐτάγγελον· εἶδε καὶ αὐτὴν μίτρην παρθενίην γαμίης
πλήθουσαν ἐέρσης. καὶ ῥοδέας ἐχάραξε παρηίδας, ἀμφοτέρους
δὲ μηροὺς πληξαμένη κινυρῇ βρυχήσατο φωνῇ· ὤμοι παρθενίης,
τήν ἥρπασεν Εὔιον ὕδωρ· ὤμοι παρθενίης, τὴν ἥρπασεν
ὕπνος Ἐρώτων· ὤμοι παρθενίης, τήν ἥρπασε Βάκχος ἀλήτης.
ἐρρέτω Ὑδριάδων δολόεν ποτόν, ἐρρέτω εὐνή. νύμφαι
Ἁμαδρυάδες, τίνα μέμψομαι; ἡμετέρην γὰρ ὕπνος, Ἔρως,
δόλος, οἶνος ἐληίσσαντο κορείην. παρθενικὰς ἀπέειπε καὶ
Ἄρτεμις· ἀλλὰ καὶ αὐτὴ τίπτέ μοι οὐ φυγόδεμνος ὅλον
δέμας ἔννεπεν Ἠχώ; τίπτέ μοι εἰς ἐμὸν οὖας, ὅσον μὴ
Βάκχον ἀκοῦσαι, οὐ Πίτυς ἐψιθύριζε καὶ οὐκ ἐφθέγξατο
Δάφνη· παρθενική, πεφύλαξο πιεῖν ἀπατήλιον ὕδωρ; ἔννεπε,
καὶ πολύδακρυν ἀνέβλυσεν ὄμβρον ὀπωπῆς. καί ποτε μὲν
μενέαινε κατ’ αὐχένος ἆορ ἐρεῖσαι, ἄλλοτε δ’ αὐτοκύλιστος
ἀπ’ οὔρεος ἤθελε πίπτειν ὑστατίῃ προκάρηνος ὀλισθήσασα
κονίῃ· καὶ γαμίης μενέαινεν ἀιστῶσαι πόμα πηγῆς, εἰ μὴ
ἀμειψαμένη προτέρη χύσις ἰκμάδα Βάκχου λευκὸν ὕδωρ κελάρυζε
καὶ οὐκέτι χεῦμα Λυαίου. καὶ Κρονίδην ἱκέτευε καὶ Ἄρτεμιν,
ὄφρα τελέσσῃ αὔλια Νηιάδων κεκονιμένα διψάδι χέρσῳ.
πολλάκι δ’ ὄμμα τίταινε δῑ οὔρεος, εἴ που ἐφεύροι ἴχνιον
ἀστήρικτον ἀθηήτου Διονύσον, ὄφρα βάλῃ τόξοισι γυνὴ θεόν,
ὄφρα δαμάσσῃ δαίμονα βοτρυόεντα· καὶ ἤθελε μᾶλλον ἐκείνην
ἄμπελον εὐναίην φλογερῷ πυρὶ πᾶσαν ὀλέσσαι. πολλάκι δ’
ἀθρήσασα δῑ οὔρεος ἴχνια Βάκχου ἠερίας τόξευεν ὀιστεύουσα
θυέλλας· πολλάκι δ’ ἔγχος ἄειρε, καὶ εἰς σκοπὸν ἀντίον
ἔστη. ὄφρα δέμας πλήξειεν ἀνουτήτου Διονύσου· ἀλλὰ μάτην
προέηκε καὶ οὐκ ἐτύχησε Λυαίου. καὶ ποταμῷ κεχόλωτο καὶ
ὤμοσε, μή ποτε πηγῆς χείλεσι διψαλέοισι πιεῖν ἀπατήλιον
ὕδωρ· ὤμοσε καὶ κατὰ νύκτας ἔχειν ἄγρυπνον ὀπωπήν,
ὤμοσε μὴ γλυκὺν ὕπνον ἐν οὔρεσιν ἄλλον ἰαύειν. καὶ
σκύλακας νεμέσησε φυλάκτορας, ὅττι καὶ αὐτοὶ οὐ τότε
θωρήσσοντο γυναιμανέοντι Λυαίῳ. δίζετο δ’ ἀγχονίοιο μετάρσιον
ἄλκαρ ὀλέθρου θλιβομένη σφιγκτῆρι περίπλοκον αὐχένα δεσμῷ,
μῶμον ἀλευομένη φιλοκέρτομον ἥλικος ἥβης. ἀρχαίην δ’
ἀέκουσα λίπεν θηροτρόφον ὕλην, αἰδομένη μετὰ λέκτρα
φανήμεναι ἰοχεαίρῃ. καὶ ζαθέης ῥαθάμιγγι γονῆς πλησθεῖσα
Λυαίου γαστέρι φόρτον ἄειρε· τελειομένης δὲ λοχείης θῆλυν
ἐμαιώσαντο τόκον ζωθαλπέες Ὧραι, καὶ δρόμον ἐννεάκυκλον
ἐπτστώσαντο Σελήνης· ἐκ δὲ γάμου Βρομίοιο θεόσσυτος ἤνθεε
κούρη, ἣν Τελετὴν ὀνόμηνεν ἀεὶ χαίρουσαν ἑορταῖς. κούρην
νυκτιχόρευτον, ἐφεσπομένην Διονύσῳ, τερπομένην κροτάλοισι καὶ
ἀμφιπλῆγι βοείῃ. καὶ πόλιν εὐλάιγγα φιλακρήτῳ παρὰ λίμνῃ
τεῦξε θεὸς Νίκαιαν, ἐπώνυμον ἣν ἀπὸ νύμφης Ἀστακίης
ἐκάλεσσε καὶ Ἰνδοφόνον μετὰ νίκην. ἑβδομάτῳ δεκάτῳ
πρωτάγριον Ἄρεα μέλπω καὶ ῥόον οἰνωθέντα μελισταγέος
ποταμοῖο. οὐδὲ φιλακρήτοιο μέθης πεπεδημένον ὕπνῳ ζωγρήσας
ἀτίνακτον ἀνουτήτων γένος Ἰνδῶν ληθαίοις Διόνυσος ἐπέτρεπε
δῆριν ἀήταις· ἀλλὰ πάλιν Φρύγα θύρσον ἐκούφισεν· ὑψιλόφου
γὰρ εἰς ἐνοπὴν καλέοντος ἐπείγετο Δηριαδῆος, παιδὸς
Ἀμαζονίης δολίην ἄμνηστον ἐάσας οἰνοβαρῆ φιλότητα καὶ
ὑπναλέους ὑμεvαίους. καὶ θεὸς ἡγεμόνευε, Διὸς κήρυκα
γενέθλης οὐρανίην ἀκτῖνα φέρων στίλβοντι προσώπῳ· ἀμφὶ δὲ
Λύδιον ἅρμα Γιγαντοφόνου Διονύσου θυρσοφόροι στίχες ἦσαν,
ἐμιτρώθη δὲ μαχηταῖς μεσσοφανὴς ἑκάτερθε, καὶ ἀντήστραπτεν
Ὀλύμπῳ· κάλλεϊ δ’ ἔκρυφε πάντας· ἰδὼν δέ μιν ἦ τάχα
φαίης ἠέλιον πυρόεντα πολυσπερέων μέσον ἄστρων. καὶ στρατιῆς
ἀσίδηρον ἄναξ ὥπλισσεν Ἐνυώ, οὐ ξίφος, οὐ μελίην
θανατηφόρον, ἀντὶ δὲ χαλκοῦ κισσὸν ἔχων ἄρρηκτον ἑὸν
δόρυ· καί μιν ἑλίσσων Ἀσίδος ἐν πολίεσσι, καὶ Ἀσίδος ἐν
χθονὶ πήξας ἄγριον ἡνιόχευε Κυβηλίδος ἅρμα θεαίνης
ἡμερίδων τελαμῶνι, κατάσκιον ἥλικι κισσῷ ἀνθοκόμῳ μάστιγι
μετήλυδα δίφρον ἱμάσσων· ἠῴην δ’ ἐμέθυσσε Μαρωνίδι γαῖαν
ὀπώρῃ. καὶ Βρομίῳ συνάεθλος ὅλος στρατὸς ἔρρεε Βάκχων,
θάρσος ἔχων προτέροιο μόθου χάριν, ὁππότε δισσῷ ἡδυμανὴς
ἀσίδηρος ὁμόζυγι πήχεϊ μάρψας ἔμφρονα νεκρὸν ἄναυδον,
ἐνόπλιον Ἰνδὸν ἀείρων, Σειληνὸς βαρύγουνος ἐχάζετο νωθρὸς
ὁδίτης· ὁππότε κωμάζουσα ποδῶν διδυμάονι ῥυθμῷ Βακχιὰς
ἀκρήδεμνος ἐπεκροτάλιζε Μιμαλλὼν Ἰνδὸν ἔτι κνώσσοντα,
περισφίγξασα δὲ δειρὴν ληίδα θηρεύουσα μάχης αὐτόσσυτον
ἄγρην ἐκ πόλιος δὲ πόληα μετήιεν, ἀγχιπόρου δὲ ἤλυθεν εἰς
Ἀλύβης πέδον ὄλβιον, ὁππόθι γείτων χεύμασιν ἀφνειοῖσι
Διιπετὲς οἶδμα κυλίνδων Γεῦδις ἐχεκτεάνων ὑδάτων λευκαίνεται
ὁλκῷ, ἀργυρέου δαπέδοιο περιξύων κενεῶνα. ἔνθα διαστείχοντα
βαθυπλούτῳ παρὰ πέτρῃ βουκεράοις Σατύροισιν ὁμήλυδα πεζὸν
ὁδίτην Βάκχον ἀνὴρ ἄγραυλος ἐρημάδι δέκτο καλιῇ, Βρόγγος,
ἀδωμήτων ὀρεσίδρομος ἀστὸς ἐναύλων, γηγενέων ἀχάρακτον
ὑπὸ κρηπῖδα θεμέθλων ναίων οἶκον ἄοικον· ἐυφροσύνης δὲ
δοτῆρα αἰγὸς ἀμελγομένης κεράσας χιονωπὸν ἐέρσην ξεινοδόκος
γλαγόεντι ποτῷ μειλίξατο ποιμὴν εἴδασιν οὐτιδανοῖσι καὶ
ἀγραύλοισι κυπέλλοις, καὶ μίαν εἰροπόκων ὀίω ἀνελύσατο
μάνδρης, ὄφρά κε δαιτρεύσειε θυηπολίην Διονύσῳ· ἀλλὰ θεὸς
κατέρυκε· γέρων δ’ ἐπεπείθετο Βάκχου νεύμασιν
ἀτρέπτοισιν,ὄιν δ’ ἄψαυστον ἐάσας ποιμενίην τινὰ δαῖτα
θελήμονι θῆκε Λυαίῳ, τεύχων δεῖπνον ἄδειπνον ἀδαιτρεύτοιο
τραπέζης, οἷα Κλεωναίοιο φατίζεται ἀμφὶ Μολόρκου κεῖνα, τά
περ σπεύδοντι λεοντοφόνους ἐς ἀγῶνας ὥπλισεν Ἡρακλῆι· χύδην
δ’ ἐπέβαλλε τραπέζῃ εἰν ἁλὶ νηχομένης φθινοπωρίδος ἄνθος
ἐλαίης Βρόγγος, ἔχων μίμημα φιλοστόργοιο νομῆος, πλεκτοῖς ἐν
ταλάροις νεοπηγέα τυρὸν ἀείρων, ἰκμαλέον, τροχόεντα· θεὸς δ’
ἐγέλασσε δοκεύων ἀγρονόμων λιτὰ δεῖπνα, φιλοξείνῳ δὲ νομῆι
ἵλαον ὄμμα φέρων ὀλίγης ἔψαυσε τραπέζης δαρδάπτων
ἀκόρητος· ἀεὶ δ’ ἐμνώετο κείνης εἰλαπίνην ἐλάχειαν
ἀναιμάκτοιο τραπέζης μητρὸς ἑῆς παρὰ δόρπον, ὀρεσσαύλοιο
Κυβήλης. καὶ κραναοὺς πυλεῶνας ἐθάμβεε κυκλάδος αὐλῆς, πῶς
φύσις ἐργοπόνος δόμον ἔγλυφε, πῶς δίχα τέχνης ἀντιτύποις
κανόνεσσιν ἐτορνώθησαν ἐρίπναι. ἀλλ’ ὅτε Βάκχος ἅναξ
νομίης ἐκορέσσατο φορβῆς, δὴ τότε δαιμονίῳ δεδονημένος
ἄσθματι Βάκχου ἀγρονόμος σύριζεν ἐθήμονι Πανὸς ἀοιδῇ
Βρόγγος, ἐπιθλίβων διδυμόθροον αὐλὸν Ἀθήνης, ὑμνείων
Διόνυσον· ὁ δὲ φρένα τέρπετο μολπῇ, καὶ κεράσας κρητῆρι
νεόρρυτον ἰκμάδα ληνοῦ· δέξο, γέρον, τόδε δῶρον, ὅλης
ἄμπαυμα μερίμνης· οὐ χατέεις δὲ γάλακτος ἔχων εὔοδμον
ἐέρσην, νέκταρος οὐρανίου χθόνιον τύπον, οἷον ἀφύσσων Ζῆνα
μέγαν κατ’ Ὄλυμπον ἐυφραίνει Γανυμήδης. ἀρχαίου δὲ γάλακτος
ἔα πόθον· ἀρτιτόκων γὰρ μαζῶν θλιβομένων χιονώδεες ἰκμάδες
αἰγῶν ἀνέρας οὐ τέρπουσι καὶ οὐ λύουσι μερίμνας. ὥς
εἰπὼν νομίης ξεινήια δῶκε τραπέζης μητέρα λυσιπόνοιο μέθης
εὔβοτρυν ὀπώρην· καί μιν ἅναξ ἐδίδαξε φιλάνθεμον ἔργον
ἀλωῆς κλήματα γυρώσαντα φυτῶν εὐαλδέι βόθρῳ, γηραλέου
τμήξαντα τεθηλότος ἄκρα κορύμβου, βότρυος οἰνοτόκοιο νέους
ὅρπηκας ἀέξειν. Καλλείψας δὲ νομῆα κ ὶ ἀγριάδος ῥάχιν
ὕλης εἰς ἑτέρην ἔσπευδεν ὀρειάδα φύλοπιν Ἰνδῶν· καὶ
Σατύρων ὁμόφοιτον ὀρίδρομον ἴχνος ἐπείγων ἀμφιπόλοις
παλίνορσος ὁμίλεε θυιάσι Βάκχαις. διψώων δὲ φόνοιο καὶ
εὐθύρσοιο κυδοιμοῦ, Τυρσηνῆς βαρύδουπον ἔχων σάλπιγγα
θαλάσσης, πομπὸν Ἐνυαλίοιο μέλος μυκήσατο κόχλῳ, λαὸν
ἀολλίζων· βριαροὺς δ’ ἐμέθυσσε μαχητάς, θερμοτέροις ἐς Ἄρηα
νοήμασιν ἀνέρας ἕλκων Ἰνδῴης ὀλετῆρας ἀβακχεύτοιο
γενέθλης. τοὺς μὲν ἄναξ Διόνυσος ἐκόσμεεν εἰς μόθον Ἰνδῶν·
Ἀστράεις δ’ ἀκίχητος ἰὼν ἤγγειλεν Ὀρόντῃ Ἰνδῶν δοῦλα
γένεθλα καὶ ἴαχε πενθάδι φωνῇ· γαμβρὲ δοριθρασέος μενεδήιε
Δηριαδῆος, κλῦθι, καὶ εἰσαΐων μὴ χώεο· καί σε διδάξω νίκην
φαρμακόεσσαν ἀθωρήκτου Διονύσου. Ἰνδοῖς καὶ Σατύροισιν ἕην
μόθος· ἔβρεμε δοχμὴ Βασσαρίδων, καὶ λαὸς ἐμὸς κεκόρυστο
Λυαίῳ ἀστράπτων σακέεσσιν, ἀκοντοφόρους δὲ δοκεύων Λυδὸς
ἀνὴρ πολύιδρις ἐμοὺς ἔφριξε μαχητάς· ἵστατο δ’ ἀπτολέμων
Σατύρων πρόμος, οὐ δόρυ χάρμης χειρὶ φέρων, οὐ γυμνὸν ἔχων
ξίφος, οὐδ’ ἐπὶ νευρῇ εἰς σκοπὸν ἰθυκέλευθον ὑπηνέμιον
βέλος ἕλκων· ἀλλὰ κέρας βοὸς εἶχεν, ἐνὶ γλαφυρῇ δὲ
κεραίῃ φάρμακον ὑγρὸν ἄειρε, καὶ ἀργυρέου ποταμοῖο εἰς
προχοὰς δολόεσσαν ὅλην κατέχευεν ἐέρσην ἰκμάδι φοινίξας
γλυκερὸν ῥόον· ἐκ δὲ κυδοιμοῦ καύματι διψώοντες, ὅσοι πίον
αἴθοπες Ἰνδοί, ἔμφρονα λύσσαν ἔχοντες ἀνεκρούσαντο
χορείην· καί σφισι λοίγιος ὕπνος ἐπέχραεν, ἀκλινέες δὲ
ἄσχετα βακχευθέντες ἐπευνάζοντο βοείαις· ἄλλοι δ’ ἀστορέεσσι
κατεκλίνοντο χαμεύναις νωθρὸν ἐπιτρέψαντες ἀκοιμήτῳ δέμας
ὕπνῳ, Βάκχαις ἀδρανέεσσιν ἑλώρια καὶ Διονύσῳ. τοὺς δὲ
δίχα πτολέμοιο καὶ εὐθήκτοιο σιδήρου δούλιον εἰς ζυγόδεσμον
ἐληίσσαντο γυναῖκες βριθομένοις μελέεσσι, καὶ ἀντιβίων ὑπὲρ
ὤμων ὡς νέκυες ζώοντες ἐλαφρίζοντο μαχηταί, οἱ μὲν ἔτι
βλύζοντες ἐπίκλοπον ἰκμάδα Βάκχου ἀπτολέμοις Σατύροισιν
ἐδουλώθησαν ἀνάγκῃ, χεύματι φαρμακόεντι μεμηνότες. ἐκ δὲ
κυδοιμοῦ μοῦνος ἐγὼ λιπόμην, φονίης ἔτι νῆις ἐέρσης,
χείλεσιν ἀβρέκτοισι φυγὼν ἀπατήλιον ὕδωρ. ἀλλὰ ποτὸν
πεφύλαξο, δορυσσόε, μὴ μετὰ νίκην κερδαλέην ἀσίδηρον
ἀναιμάκτοιο Λυαίου ζωγρήσῃ δόλος ἄλλος ἐν Ἄρεϊ λείψανον
Ἰνδῶν. ὣς φαμένου βαρύμηνις ἐχώσατο μᾶλλον Ὀρόντης, καὶ
ταχὺς εἰς μόθον ἦλθε παλίνδρομος· ἡμιτελὴς γὰρ ἦεν ἀγών,
ἑτέρης δὲ θεμείλια πήγνυτο χάρμης. ὄφρα μὲν Ἰνδὸν ὅμιλον
ὀρίδρομος ὥπλισεν Ἄρης, τόφρα δὲ Βασσαρίδις πολυκαμπέος
ὑψόθι Ταύρου εἰς μόθον ἠπείγοντο, συνεστρατόωντο δὲ Βάκχοι
ὁπλοφόροι καὶ Φῆρες ἀτευχέες· οἱ μὲν ἐναύλων ῥηξάμενοι
κρηπῖδας ἐκούφισαν, οἱ δὲ κολώνης ὑψιτενῆ πρηῶνα· καὶ
ἀρχομένοιο κυδοιμοῦ ἔχραον ἀντιβίοισι· πολυσχιδέες δὲ
χαράδραι Ἰνδῴοις ἑλικηδὸν ὀιστεύοντο καρήνοις. καὶ ποσὶ
λεπταλέοισιν ἐπισκαίροντες ἐρίπνῃ Πᾶνες ἐθωρήσσοντο
μεμηνότες, ὧν ὁ μὲν αὐτῶν μάρψας εὐπαλάμῳ βεβιημένον
αὐχένα δεσμῷ δήιον αἰγείῃσιν ἀνέσχισεν ἀνέρα χηλαῖς, σὺν
βριαρῷ θώρηκι μέσον κενεῶνα χαράσσων· ὃς δὲ τανυπτόρθων
κεράων εὐκαμπέσιν αἰχμαῖς ὄρθιον ἁρπάξας τετορημένον Ἰνδὸν
ἀλήτην μεσσοπαγῆ κούφιζεν, ἐς ἠερίας δὲ κελεύθους δισσαῖς
ὑψιπότητον ἀνηκόντιζε κεραίαις, κύμβαχον αὐτοκύλιστον·
ἀμαλλοφόροιο δὲ Δηοῦς ἄλλος ἑῇ παλάμῃ δονέων καλαμητόμον
ἅρπην, ὡς στάχυν ὑσμίνης, ὡς δράγματα δηιοτῆτος, δυσμενέων
ἤμησε γονὰς γαμψώνυχι χαλκῷ, τεύχων κῶμον Ἄρηι, θαλύσια
καὶ Διονύσῳ, τέμνων ἐχθρὰ κάρηνα· καὶ ὤρεγε μάρτυρι Βάκχῳ
καμπύλον ἀνδρομέῃ πεπαλαγμένον ἆορ ἐέρσῃ. λοιβὴν
αἱματόεσσαν ἐπισπένδων Διονύσῳ καὶ Μοίρας ἐμέθυσσεν
ἐνυάλιον πόμα λείβων· ἄλλου δ’ ἱσταμένου δεδραγμένος
αἰγίβοτος Πάν, χερσὶν ὁμοπλεκέεσσιν ἐπ’ αὐχένι δεσμὸν
ἑλίξας, δήιον εὐθώρηκα μετεστυφέλιξε κεραίῃ, δισσοτόμῳ
γλωχῖνι δαϊζομένου κενεῶνος· ἄλλος ἐπαΐσσοντα καλαύροπι
φῶτα δαΐζων μεσσόθεν ὀφρυόεντα διέθλασεν ἄκρα μετώπου. καὶ
θρασὺς Ἰνδῴην στρατιὴν θάρσυνεν Ὀρόντης μῦθον ἀπειλητῆρα
χέων ὑψήνορι φωνῇ· δεῦτε, φίλοι, Σατύροισιν ἀναστήσωμεν
Ἐνυώ· Ἄρεα μὴ τρομέοιτε φυγοπτολέμου Διονύσου· μηδέ τις
ὑμείων πιέτω ξανθόχροον ὕδωρ, μὴ γλυκερῆς δολόεντα μεμηνότα
φάρμακα πηγῆς, Ἰνδῶν αἰνομόρων δεδαϊγμένα χειρὶ Λυαίου μὴ
μετὰ τόσσα κάρηνα καὶ ἡμέας ὕπνος ὀλέσσῃ. δεῦτε, πάλιν
μαχόμεσθα πεποιθότες· ἀπτόλεμος δὲ ἀμφαδίην πότε Βάκχος
ἐμὴν στήσειεν Ἐνυώ; εἰ δύναται, μενέτω με φυγὰς πρόμος,
ὄφρα δαείη, οἵους Δηριάδης προμάχους ἐς Ἄρηα κορύσσει.
μαρνάσθω πετάλοισιν, ἐγὼ δ’ αἴθωνι σιδήρῳ. χάλκεον ἔγχος
ἔχοντι τί μοι ῥέξειε κορύμβοις Λυδὸς ἀκοντίζων δρυόεν
βέλος; ἀλλὰ μαχητὴν σφιγγόμενον βαρύδεσμον ἀνάλκιδα τοῦτον
ἐρύσσω θηλυμανῆ Διόνυσον, ὀπάονα Δηριαδῆος· οὗτος ὁ θῆλυν
ἔχων ἁπαλὸν χρόα, πάντας ἐάσας Ἰνδοὺς τοσσατίους ἑνὶ
μάρναο μοῦνον Ὀρόντῃ. ἡδὺς ὁ δινεύων κεχαλασμένα βόστρυχα
χαίτης, ἡδὺς ὁ Βασσαρίδων ἐρόεις πρόμος· ἀλλὰ καὶ αὐταὶ
κάλλεϊ τοξεύουσι καὶ οὐ βελέεσσι γυναῖκες. σὰς προπόλους
Ἰνδοῖσι γυναιμανέεσσι συνάψω ἑλκομένας ἐπὶ λέκτρα δορικτήτων
ὑμεναίων. ὣς εἰπὼν προμάχοισιν ἐπέδραμε θερμὸς Ὀρόντης,
Ἄρεος ἀμώων διφυὲς θέρος· οὐδέ τις ἔτλη τοσσατίου
προμάχοιο μένειν ἀντίξοον ὁρμήν, οὐ θρασὺς Εὐρυμέδων
πυρόεις, οὐ σύγγονος Ἄλκων· φεῦγε γὰρ Ἀστραῖος, Σατύρων
πρόμος, οὐδέ τις αὐτῶν Σειληνῶν παρέμιμνεν. ἀελλήεντι δὲ
ταρσῷ γαμβρὸς ἐριπτοίητος ἐμαίνετο Δηριαδῆος ἀντία
Κενταύρων ἀνεμώδεα λᾶον ἀείρων, καὶ τύχεν Ὑλαίοιο·
δασυστέρνου δὲ νομῆος ἔθλασεν ἄκρα μέτωπα βαλὼν μυλοειδέι
πέτρῳ, καὶ σκέπας ἐστυφέλιξε χαραδρήεντι βελέμνῳ, ψευδαλέου
μίμημα τετυγμένον ἠθάδι γύψῳ, ἀντίτυπον πήληκος ἀληθέος
ἕρκος ὀπωπῆς· καὶ τὸ μὲν ἐν χθονὶ πῖπτε πολυσχιδές,
αἴθοπι τέφρῃ εἴκελον, ἀργυφέη δὲ πέλεν κόνις· αὐτὰρ ὁ
κάμνων ἔγχεϊ πετρήεντι πέδον πήχυνεν ἀγοστῷ. Κενταύρου δ’
ἑτέροιο δῑ εὐκεράοιο καρήνου ἀμφιτόμῳ βουπλῆγι τυχὼν
λασίοιο μετώπου ταυρείην ἐπίκυρτον ἀπηλοίησε κεραίην· καὶ
πολὺς εἰς χθόνα πῖπτεν, ἐπισκαίρων δὲ καρήνῳ ἡμιθανὴς
κεκύλιστο, καὶ οὔασι τύπτε κονίην· καὶ δέμας ὀρθώσας
πυμάτῳ βακχεύετο ταρσῷ, εἰλιπόδην ἀγέλαστον ἔχων ὀρχηθμὸν
ὀλέθρου· καὶ κτύπον ἐσμαράγησε πέλωρ, ἅτε ταῦρος ἰάλλων
τρηχαλέον μύκημα σεσηρότος ἀνθερεῶνος, κρᾶτα τυπείς. Ἑλίκην
δὲ βαλὼν ἄστοργος Ἐρεμβεὺς στήθεϊ χαλκὸν ἔλασσε, καὶ
ἄργυφον ἄντυγα μαζοῦ αἵματι φοινίσσοντι κατέγραφε κυανέη
χείρ· τὴν δὲ κονιομένην ἑτέρῃ ξύνωσαν ἀνίῃ πέπλον
ἀναστείλαντες ἀκοντιστῆρες ἀῆται· καὶ χροὸς ἔβλυε λύθρον
ἐπήρατον· αἰδομένη δὲ δεξιτερῇ συνάγειρεν ἑὸν φεύγοντα
χιτῶνα, γυμνὰ φυλασσομένη χιονώδεος ὄργια μηροῦ. καὶ θεὸς
ἀθρήσας δηίων ἑτεραλκέα νίκην καὶ Σατύρους πτώσσοντας
ἐπεσμαράγησε κυδοιμῷ, ὡς στρατὸς ἐννεάχιλος ἐριγδούπων ἀπὸ
λαιμῶν συμφερτοῖς στομάτεσσι χέων ἀντίκτυπον ἠχώ. καὶ
Βρομίῳ ταχύγουνος ἐμάρνατο μοῦνος Ὀρόντης, θνητὸς ἐών,
βροτέῃ δὲ θεὸν προκαλίζετο φωνῇ. ἄμφω δ’ εἰς μόθον ἦλθον
ὁμήλυδες, ὧν ὁ μὲν αὐτῶν ἔγχος ἔχων, ὁ δὲ θύρσον
ἀκαχμένον. ἄκρα δὲ Βάκχου κρατὸς ἀνουτήτοιο βαλὼν
ὑπέροπλος Ὀρόντης θηγαλέην Βρομίοιο μάτην ἤρασσε κεραίην·
οὐ γὰρ ἄναξ Διόνυσος ἀδηλήτοιο καρήνου ταυροφυῆ τύπον εἶχε
Σεληναίοιο μετώπου τεμνόμενον βουπλῆγος ἀλοιητῆρι σιδήρῳ, ὡς
κερόεις Ἀχελῷος ἀείδεται, οὖ ποτε κόψας Ἡρακλέης κέρας
εἷλε γαμοστόλος· ἀλλὰ Λυαῖος οὐράνιον μίμημα βοώπιδος εἶχε
Σελήνης, δαιμονίης ἄρρηκτον ἔχων βλάστημα κεραίης, ἀντιβίοις
ἀτίνακτον· ὁ δὲ θρασὺς ἀντία Βάκχου ἠερίῃ βαρύδουπος
ὁμοίιος Ἰνδὸς ἀέλλῃ δεύτερον ἠκόντιζεν, ἀνεγνάμφθη δέ οἱ
αἰχμὴ νεβρίδος ἁψαμένη μολίβου τύπον. ἀντιτύπου δὲ πέμπων
οἴνοπα θύρσον ἐπὶ πλατὺν ὦμον Ὀρόντου Βάκχος ἑκὼν
ἀφάμαρτεν· ἐπεγγελόων δὲ Λυαίου ἔγχεϊ κισσήεντι θεημάχος
εἶπεν Ὀρόντης· οὗτος ὁ θῆλυν ὅμιλον ἐμαῖς στρατιῇσι
κορύσσων, εἰ δύνασαι, πολέμιζε γυναικείῳ σέο θύρσῳ, εἰ
δύνασαι, προμάχιζε· καί, εἰ μερόπων φρένα τέρπεις πανδαμάτωρ,
ἕνα μοῦνον ἀθελγέα θέλξον Ὀρόντην. ἵστασο δηριόων, καὶ
γνώσεαι, οἷον ἀέξει ὄρχαμον ἀλκήεντα γέρων ἐμὸς Ἰνδός
Ὑδάσπης. οὐ Φρυγίης γενόμην, ὅθεν ἄρσενές εἰσι γυναῖκες,
ἄσπορον ἀμήσαντες ἀνυμφεύτου στάχυν ἥβης· οὐ θεράπων
ἀσίδηρος ἀνάλκιδός εἰμι Λυαίου. φάρμακα σοὺς προμάχους οὐ
ῥύσεται· ὑμετέρας δὲ θυιάδας ἀμφιπόλους ληίσσομαι, ἐκ δὲ
κυδοιμοῦ Σειληνοὺς θεράποντας ἐμῷ βασιλῆι κομίσσω, σοὺς
Σατύρους πτώσσοντας ἐμῷ δορὶ πάντας ὀλέσσω. εἶπεν
ὁμοκλήσας στρατιῆς πρόμος· εἰσαΐων δὲ Βάκχος ἄναξ
κεχόλωτο, καὶ ἀμπελόεντι κορύμβῳ τύψε κατὰ στέρνου
πεφιδημένος· οὐτιδανῷ δὲ ἄνθεϊ βοτρυόεντι τυπεὶς ἐσχίζετο
θώρηξ· οὐδὲ καλυπτομένου χροὸς ἥψατο Βακχιὰς αἰχμή, οὐ
δέμας ἄκρον ἄμυξε· σιδηρείου δὲ χιτῶνος ῥηγνυμένου
βαρύδουπος ἐχάζετο γυμνὸς Ὀρόντης· ἠῴην δ’ ἐπὶ πέζαν ἑὰς
ἐτίταινεν ὀπωπὰς ἀντιπόρῳ Φαέθοντι καὶ ὑστατίην φάτο
φωνήν· ἠέλιε, φλογεροῖο δῑ ἅρματος αἰθέρα τέμτων. γείτονα
Καυκασίην ὑπὲρ αὔλακα φέγγος ἰάλλων στῆσον ἐμοὶ σέο
δίφρα, καὶ ἔννεπε Δηριαδῆι Ἰνδῶν δοῦλα γένεθλα καὶ
αὐτοδάικτον Ὀρόντην καὶ θύρσους ὀλίγους ῥηξήνορας, εἰπὲ
καὶ αὐτοῦ νίκην φαρμακόεσσαν ἀπειρομόθου Διονύσου. καὶ ῥόον
οἰνωθέντα νοοσφαλέος ποταμοῖο· εἰπὲ δὲ, πῶς ἀκάμαντα
σιδηροφόρων στρατὸν Ἰνδῶν λεπταλέοις πετάλοισι διασχίζουσι
γυναῖκες. εἰ δὲ τεῆς Κλυμένης μιμνήσκεαι εἰσέτι λέκτρων,
ῥύεο Δηριαδῆα, τεῆς βλάστημα γενέθλης, Ἀστρίδος αἷμα
φέροντα φατιζομένης σέο κούρης. οὐ πιθόμην Βρομίῳ θηλύφρονι·
μάρτυρας ἕλκω ἠέλιον καὶ γαῖαν ἀτέρμονα καὶ θεὸν Ἰνδῶν,
ἁγνὸν ὕδωρ. σὺ δὲ χαῖρε, καὶ ἵλαος ἔσσο κυδοιμῷ Ἰνδῶν
μαρναμένων, καὶ ὀλωλότα θάψον Ὀρόντην. ὣς εἰπὼν ξίφος
εἷλκε, μέσῃ δ’ ἐνὶ γαστέρι πήξας αὐτοφόνῳ βαρύποτμος
ἐπεσκίρτησε σιδήρῳ· καὶ ποταμῷ κεκύλιστο καὶ οὔνομα δῶκεν
Ὀρόντῃ. καί οἱ, ἔτι πνείοντα καὶ ἀσπαίροντα δοκεύων,
Βάκχος ἄναξ ἀγόρευε χέων φιλοκέρτομον ἠχώ· κεῖσο, νέκυς,
ξείνοισιν έν ὕδασιν· ὑμέτερον δὲ Δηριάδην θνήσκοντα πατὴρ
κρύψειεν Υδάσπης. ὑμέας ἀμφοτέρους ἑκυρὸν καὶ γαμβρὸν
ὀλέσσω, ἀντὶ δορὸς φονίοιο καὶ εὐθήκτοιο μαχαίρης σείων
Εὔια θύρσα καὶ ἀμπελόεσσαν ἀκωκήν. ἀλλὰ δαφοινήεντι
κατακτείνων σε σιδήρῳ οὐ πίες ἁβρὰ ῥέεθρα μελισταγέος
ποταμοῖο· καὶ ποταμός σε κάλυψε, καὶ ἤμβροτες ἡδέος οἴνου.
ἢν ἐθέλῃς, πίε μοῦνος ὅλον ῥόον· ἀλλὰ ῥεέθρων οὐ
χατέεις ποταμοῖο πιὼν Ἀχερούσιον ὕδωρ λοίγιον· ἀνδροφόνῳ
δέ ῥόῳ καὶ χεύματι πικρῷ γαστέρα κυμαίνουσαν ἔχων
ἐγκύμονα Μοίρης γεύεο Κωκυτοῖο, καὶ ἢν ἐθέλῃς, πίε Λήθην,
Ἄρεος ὄφρα λάθοιο καὶ αἱμαλέοιο σιδήρου. ἔννεπε κερτομέων
διερὸν νέκυν. οἰδαλέος δὲ κύμασιν ἀσταθέεσσιν ἐσύρετο
νεκρὸς Ὀρόντης· καὶ ψυχροῖς μελέεσσι διαπλώοντα ῥεέθρῳ
ἄπνοον ἠρεύγοντο νέκυν ποταμηίδες ὄχθαι. τὸν μὲν
ἐταρχύσαντο καὶ ἔστενον αἴλινα Νύμφαι, νύμφαι Ἁμαδρυάδες,
χρυσέης παρὰ πυθμένα δάφνης ἀμφὶ ῥοὰς ποταμοῖο, καὶ
ἔγραφον ὑψόθι δέδρου· Βάκχον ἀτιμήσας στρατιῆς πρόμος
ἐνθάδε κεῖται, αὐτοφόνῳ παλάμῃ δεδαϊγμένος Ἰνδὸς
Ὀρόντης. οὐδέ μόθου τέλος ᾖεν ἀτερπέος· ἡμιτελὴς γὰρ
ἦεν ἀγὼν καὶ δῆρις ἀνήνυτος· ὑψιφανὴς δὲ Ἰνδὸς Ἄρης
ἀλάλαζε· παλιννόστῳ δὲ κυδοιμῷ Λυδὸν ἐρευγομένη μανιώδεος
ὄγκον ἀτελῆς Βακχιὰς εἰς μόθον ἄλλον ἐκώμασε θυιὰς Ἐνυώ,
δήιον ἀνδροφόνοισιν ἀκοντίζουσα κορύμβοις, Αρεϊ βακχευθεῖσα·
φιλοπτόρθου δὲ Λυαίου δυσμενέες δρυόεντι κατεκτείνοντο σιδήρῳ
φοίνιον ἕλκος ἔχοντες· ἀθωρήκτοιο δὲ Βάκχης ἔγχεϊ
βοτρυόεντι δαϊζομένοιο σιδήρου Ἰνδοὶ χαλκοχίτωνες ἐθάμβεον
ὀξέι κισσῷ στήθεα γυμνωθέντα νεούτατα· ῥηίτεροι γὰρ
ἀσκεπέων θώρηκος ὀιστεύοντο φορῆες. ἄλλων δ’ ἄλλος ἔην
φόνος ἄσπετος, ὧν ὑπὸ λύθρῳ σχιζόμενοι πετάλοισιν
ἐφοινίσσοντο χιτῶνες μαρναμένων, ὅθι Ταῦρος· ἐκυκλώσαντο δέ
Βάκχαι ἀκλινέες στεφανηδὸν ὁμοζυγέων στίχας Ἰνδῶν. καὶ
θρασὺς αὐλὸς ἔμελπε φόνου μέλος· έν δὲ κυδοιμῷ βάκχοι μὲν
θεράποντες ἀπειρομόθου Διονύσου τυπτόμενοι πελέκεσσι καί
ἀμφιτόμοισι μαχαίραις πάντες ἔσαν πυργηδὸν ἀπήμονες·
ἁβροκόμοι δὲ δυσμενέες λεπτοῖσι κατεκτείνοντο πετήλοις·
ἐξείης δ’ ἐπέπηκτο τανυπτόρθοις ἐνί δένδροις Ἰνδῶν πυκνὰ
βέλεμνα, καὶ ἔγχεϊ νύσσετο πεύκη τηλεπόρῳ, βέβλητο πίτυς,
τοξεύετο δάφνη, Φοίβου δένδρον ἐοῦσα, καὶ αἰδομένοις ἐνὶ
φύλλοις πεμπομένων ἐκάλυπτε τανυπτερύγων νέφος ἰῶν, μή μιν
ἴδῃ βελέεσσιν ὀιστευθεῖσαν Ἀπόλλων. καὶ γυμνῇ παλάμῃ
σακέων δίχα, νόσφι σιδήρου, Βάκχη ῥόπτρα τίνασσε, καὶ
ἤριπεν ἀσπιδιώτης· τύμπανα δ’ ἐσμαράγησε, καὶ ὠρχήσαντο
μαχηταί· κύμβαλα δ’ ἐκροτάλιζε, καὶ αὐχένα κύψε Λυαίῳ
Ἰνδὸς ἀνὴρ ἱκέτης. ὀλίγῳ δ’ ἐνὶ δέρματι νεβρῶν ἀρραγέες
γλωχῖνες ἐδοχμώθησαν ἀκόντων· χαλκοβαρὴς δ’ ἄγναμπτος
ἐτέμνετο φυλλάδι πήληξ. καί τις Ἀρειμανέων Σατύρων πρόμος
ἀνέρα Βάλλων εὔια ῥῖπτε πέτηλα, νεουτήτου δὲ φορῆος
χάλκεος ἀμπελόεντι χιτὼν ἐσχίζετο κισσῷ. ἀθρήσας δὲ
τάλαντα μάχης ἑτεραλκέι ῥιπῇ νίκην Ἰνδοφόνοιο προθεσπίζοντα
Λυαίου Ἀστράεις ἀκίχητος ἐχάζετο, πότμον ἀλύξας, ἐγχείην
τανύφυλλον ὑποπτήσσων Διονύσου. τόφρα δ’ Ἀρισταῖος φυσίζοα
φάρμακα πάσσων Βασσαρίδων ὅλον ἕλκος ἀκέσσατο Φοιβάδι
τέχνῃ. τῆς μὲν ἐπὶ πληγῇσι βαλὼν Κενταυρίδα ποίην. τῆς δὲ
βαρυνομένης φονίην ἐκάθηρεν ἐέρσην αἷμα περιθλίβων· κινυρὴν
δ’ ἰήσατο Βάκχην συντρίψας βοτάνας πολυειδέας ἕλκεσι κούρης,
ἢ ποδὸς ἢ παλάμης ἢ στήθεος ἢ κενεῶνος. ἄλλου δὲ
προμάχου φονίῳ βληθέντος ὀιστῷ εἷλκε θοὴν γλωχῖνα, καὶ
ἕλκεα χειρὶ πιέζων αἱμαλέην κατὰ βαιὸν ἀνηκόντιζεν ἐέρσην·
ἄλλῳ χεῖρα πέλασσε, καὶ ἕλκεος ἄκρα χαράξας ἰῷ
φαρμακόεντι σεσηπότα τάμνε μαχαίρῃ, ἀκροτάτῃ παλάμῃ
πεφιδημένα δάκτυλα βάλλων· καὶ χλοερῷ συνέμιξε βιαρκέος
ἄνθεϊ γαίης δαιδαλέας ὠδῖνας ἀλεξικάκοιο μελίσσης, χειρὶ
περιρραίνων ὀδυνήφατον ἰκμάδα βάκχου· ἄλλους δ’ οὐταμένους
ἰήσατο φοιβάδι φωνῇ, φρικτὸν ὑποτρύζων πολυώνυμον ὕμνον
ἀοιδῆς, πατρῴης νοέων ζωαρκέος ὄργια τέχνης. ὥς ὁ μέν
αἰόλον ἕλκος ἀκέσσατο. μαρναμένων δὲ ἤδη βαρβαρόφωνος
ἐπαύσατο θῆλυς Ἐνυώ. καὶ πολέας ζώγρησαν ἀπὸ πτολέμοιο
μαχητὰς Βασσαρίδες· πολλοὶ δὲ λελοιπότες οὔρεα ταύρου
δυσμενέες νόστησαν ἐς Ἰνδῴης κλίμα γαίης ἐλπίσιν
ἀπρήκτοισιν ἐς οἰκία Δηριαδῆος, ἀμφιλαφεῖς ἐλατῆρες
ἀμετροβίων ἐλεφάντων. καὶ Σατύρους μετὰ δῆριν ἐποίνιον εἰς
χορὸν ἕλκων Πὰν νόμιος κελάδησε, χέων ἐπινίκιον ἠχώ. καὶ
Βλέμυς οὐλοκάρηνος, Ἐρυθραίων πρόμος Ἰνδῶν, ἱκεσίης
κούφιζεν ἀναίμονα θαλλὸν ἐλαίης, Ἰνδοφόνῳ γόνυ δοῦλον
ὑποκλίνων Διονύσῳ. καὶ θεός, ἀθρήσας κυρτούμενον ἀνέρα
γαίῃ, χειρὶ λαβὼν ὤρθωσε, πολυγλώσσῳ δ’ ἅμα λαῷ κυανέων
πόμπευεν ἐρύκων τηλόθεν Ἰνδῶν, κοιρανίην στυγέοντα καὶ ἤθεα
Δηριαδῆος, Ἀρραβίης ἐπί πέζαν, ὅπῃ παρὰ γείτονι πόντῳ
ὄλβιον οὖδας ἔναιε καὶ οὔνομα δῶκε πολίταις· καὶ Βλέμυς
ὠκὺς ἵκανεν ἐς ἑπταπόρου στόμα Νείλου, ἐσσόμενος
σκηπτοῦχος ὁμόχροος Αἰθιοπήων· καί μιν ἀειθερέος Μερόης
ὑπεδέξατο πυθμήν, ὀψιγόνοις Βλεμύεσσι προώνυμον ἡγεμονῆα.
ὀκτωκαιδεκάτῳ Στάφυλος καὶ Βότρυς ἱκάνει, εἰς θαλίην
καλέοντες ὀρίδρομον υἷα Θυώνης. ἤδη δὲ πτερόεσσα πολύστομος
ἵπτατο Φήμη Ἀσσυρίης στίχα πᾶσαν ὑποτροχόωσα πολήων,
οὔνομα κηρύσσουσα κορυμβοφόρου Διονύσου, καὶ θρασὺν Ἰνδὸν
Ἄρηα καὶ ἀγλαόβοτρυν ὀπώρην. καὶ Στάφυλος Σατύρων στρατιὴν
ἀσίδηρον ἀκούων ὄργιά τ’ ἀμπελόεντα καὶ Εὔια θύσθλα
Λυαίου Βάκχον ἰδεῖν μενέαινε· καὶ υἱέα Βότρυν ἐπείγων
κοίρανος Ἀσσυρίων ἀνεμώκεος ὑψόθι δίφρου ἤντετο βοτρυόεντι
παρερχομένῳ Διονύσῳ. τὸν μέν ἰδὼν ἐπιόντα καὶ
ἀργυρόκυκλον ἀπήνην πορδαλίων τε λέπαδνα καὶ ἡνία φαιδρὰ
λεόντων βότρυς ἀκερσικόμης ἀνεσείρασεν ἅρμα τοκῆος· καὶ
Στάφυλος σκηπτοῦχος ἑοῦ κατεπήλατο δίφρου πορδαλίων στατὸν
ἴχνος ὀπιπεύων Διονύσου· καὶ ποδὸς ὀκλάζοντος ἐπὶ χθονὸς
ἴχνος ἐρείδων, θαλλὸν ἐλαιήεντα θεουδέι χειρὶ τιταίνων καὶ
φιλίῳ Διόνυσον ἄναξ μειλίξατο μύθῳ· πρὸς Διὸς ἱκεσίοιο,
τεοῦ, Διόνυσε, τοκῆος, πρὸς Σεμέλης θεόπαιδος, ἐμὸν μὴ παῖδα
παρέλθῃς. ἔκλυον, ὡς ὑπέδεκτο τεὸν γενετῆρα Λυκάων, αὐτὸν
ὁμοῦ μακάρεσσι, καὶ υἱέα χειρὶ δαΐξας Νύκτιμον ἀγνώσσοντι
τεῷ παρέβαλλε τοκῆι, καὶ Διὶ παμμεδέοντι μιῆς ἔψαυσε
τραπέζης, Ἀρκαδίης παρὰ πέζαν· ὑπὲρ Σιπύλου δὲ καρήνων
Τάνταλος, ὡς ἐνέπουσι, τεὸν ξείνισσε τοκῆα, δαιτρεύσας δ’
ἑὸν υἷα θεοῖς παρέθηκεν ἐδωδήν· καὶ Πέλοπος πλατὺν ὦμον,
ὅσον θοινήσατο Δηώ, μορφώσας ἐλέφαντι, νόθῳ τεχνήμονι
κόσμῳ, υἱέα δαιτρευθέντα πάλιν ζώγρησε Κρονίων, ἔμπαλιν
ἀλλήλοις μεμερισμένα γυῖα συνάπτων. ἀλλὰ τί σοι, Διόνυσε,
Λυκάονα παιδοφονῆα ξεινοδόκον μακάρων, καὶ Τάνταλον ἠεροφοίτην
νεκταρέων ὀνόμηνα δολόφρονα φῶρα κυπέλλων, δήιον ἀμβροσίης
καἰ νέκταρος ἄνδρα πιφαύσκων; Ζῆνα καὶ Ἀπόλλωνα μιῇ
ξείνισσε Μακελλώ ... καὶ Φλεγύας ὅτε πάντας ἀνερρίζωσε
θαλάσσῃ νῆσον ὅλην τριόδοντι διαρρήξας ἐνοσίχθων, ἀμφοτέρας
ἐφύλαξε καὶ οὐ πρήνιξε τριαίνῃ. καὶ σύ, φέρων μίμημα τεοῦ
ξενίοιο τοκῆος, εἰς μίαν ἠριγένειαν ἐμῶν ἐπίβηθι μελάθρων·
δὸς χάριν ἀμφοτέροις, καὶ Βότρυϊ καἰ γενετῆρι. ὥς εἰπὼν
παρέπεισεν· ἑῷ δ’ ἐποχήσατο δίφρῳ. ὀλβίζων ἑὸν οἶκον,
ἐφεσπομένου Διονύσου· καὶ θρασὺς ἱππείην ἀνεκούφισε Βότρυς
ἱμάσθλην, ταυρείην δ’ ἑλικηδὸν ἐρημάδα πέζαν ὁδεύων ἤλασε
πάτριον ἅρμα, καὶ ἡγεμόνευε Λυαίῳ Ἀσσυρίην ἐπὶ γαῖαν·
ἐπαυχενίοις δὲ λεπάδνοις χρύσεα Μυγδονίοιο δεδεγμένος ἡνία
διφρου ἡνίοχος Βρομίοιο Μάρων, ἀκόρητος ἱμάσθλης θηρονόμου
μάστιγος ἀφειδέα ῥοῖζον ἰάλλων, πορδαλίων ἤλαυνεν
ἀελλήεσσαν ἀπήνην· καὶ Σάτυροι προθέοντες ἀνεκρούσαντο
χορείην, ἀμφιπερισκαίροντες ὀρίδρομον ἄρμα Λυαίου· πολλὴ δ’
ἔνθα καἰ ἔνθα φιλάνθεμος ἔτρεχε Βάκχη δύσβατον οἶμον
ἔχουσα βατῷ ποδί, καἰ πτύχα πέτρης στεινὴν κλιμακόεσσαν
ἐμέτρεεν ὠκέι ταρσῷ, καὶ παλάμῃ κροτάλιζε καὶ εὐρύθμοισι
πεδίλοις, μόχθον ὑποκλέπτουσα βαθυκρήμνοιο κελεύθου,
οἰστρομανής· καὶ Πᾶνες ἐθήμονος ὑψόθι πέτρης ποσσὶν
ἐυκνήμισιν ἐπωρχήσατο κονίῃ, ἀστιβέος πρηῶνα διαστείχοντες
ἐρίπνης. ἀλλ’ ὅτε νισσομένοισι φάνη βασιλήιος αὐλὴ
τηλεφανὴς στίλβουσα λίθων ἑτερόχροϊ κόσμῳ, εὐχαίτης τότε
Βότρυς ὄχον πατρῷον ἐάσας εἰς δόμον ὠκυπέδιλος ἔβη,
προκέλευθος ὁδίτης, ἐντύνων ἅμα πάντα, φιλοστόργῳ δὲ
μενοινῇ ὥπλισε πιαλέης ἑτερότροπα δεῖπνα τραπέζης. ὄφρα
μέν εἰσέτι Βότρυς ἐκόσμεε δαῖτα Λυαίῳ, τόφρα δὲ
ποικιλόδωρος ἄναξ ἐπεδείκνυε Βάκχῳ κάλλεα τεχνήεντα
λιθοστρώτοιο μελάθρου, τῶν ἄπο μαρμαρέη πολυδαίδαλος ἔρρεεν
αἴγλη, σύγχροος ἠελίοιο καὶ ἀντιτύποιο σελήνης· τοῖχοι δ’
ἀργυρέοισιν ἐλευκαίνοντο μετάλλοις, καὶ μερόπων σπινθῆρας
ἐπαστράπτουσα προσώπῳ λύχνις ἔην, λύχνοιο φερώνυμος· εἶχε
καἰ αὐτὴν οἶκος ἐρευθιόωντι κεκασμένος αἴθοπι πέτρῳ
οἰνωπὴν ἀμέθυστον ἐρειδομένην ὑακίνθῳ· αὐγὴν δ’
αἰθαλόεσσαν ἀπέπτυεν ὠχρὸς ἀχάτης, καἰ φολίδων στικτοῖσι
τύποις ἀμάρυσσεν ὀφίτης· Ἀσσυρίη δὲ μάραγδος ἀνήρυγεν
ἔγχλοον αἴγλην. κιονέῃ δὲ φάλαγγι περιστρωθέντα μελάθρων
χρύσεα δουρατέης ἐρυθαίνετο νῶτα καλύπτρης ἀφνειοῖς
ὀρόφοισι· πολυσχιδέων δέ μετάλλων φαιδρὸν ἐυψήφιδι πέδον
ποικίλλετο τέχνῃ· καὶ πυλεὼν περίμετρος ἐυγλύπτῳ τινὶ
δούρῳ λεπτοφυῆ τύπον εἶχε νεοπρίστων ἐλεφάντων. τοῖα γέρων
σκηπτοῦχος ἐδείκνυε μάρτυρι Βάκχῳ· καὶ μόγις ἴχνος ἔκαμψεν
ἔσω θεοδέγμονος αὐλῆς χειρὸς ἔχων Διόνυσον· ὁ δὲ
βραδυπειθέι ταρσῷ πλαζομένην ἑλικηδὸν ἑὴν ἐτίταινεν
ὀπωπήν· καὶ θεὸς ἀστερόεσσαν ἐθάμβεεν ἤνοπι κόσμῳ
ξεινοδόκου βασιλῆος ἰδὼν χρυσήλατον αὐλήν. ἀμφιπόλους δ’
οἴστρησεν ἄναξ καὶ δμῶας ἐπείγων, ταύρων ζατρεφέων ἀγέλην
καὶ πώεα μήλων δαιτρεύειν Σατύροισι βοοκραίρου Διονύσου. καὶ
Σταφύλου σπεύδοντος ἔην ταχυεργὸς ἀπειλὴ δμωσὶν
ἀμοιβαίοισιν· ἐπερρώοντο δὲ πολλοὶ εἰλαπίνης δρηστῆρες·
ἐδαιτρεύοντο δὲ ταῦροι καὶ νομάδων ὀίων λιπαραὶ στίχες. ἦν
δὲ χορείη· καὶ δόμον εὐφόρμιγγα θυώδεες ἔπνεον αὖραι,
εὐόδμου δέ πόληος ἀνεκνίσσωσαν ἀγυιάς· ἀμφιλαφεῖς δ’
ἐμέθυσσαν ὅλον δόμον ἰκμάδες οἴνου. κύμβαλα δ’ ἐπλατάγησε,
παρ’ εὐκελάδῳ δὲ τραπέζῃ Πανιάδες σύριγγες ἐβόμβεον,
ἔβρεμον αὐλοὶ συμπλεκέες, καὶ κύκλος ἐριγδούποιο βοείης
διχθαδίοις πατάγοισιν ἐπεσμαράγησε μελάθρῳ, καὶ κτύπος ἦν
κροτάλων ἐπιδόρπιος. ὲν δ’ ἄπα μέσσῳ οἰνοβαρὴς τρομεροῖο
φέρων ποδὸς ἄστατον ὁρμὴν ἤιεν ἔνθα καὶ ἔνθα Μάρων,
δεδονημένος οἴστρῳ, ὄρθιον ἐκ δαπέδοιο παλίσσυτον ἴχνος
ἑλίσσων, χεῖρας ἑὰς διδύμων Σατύρων ὑπὲρ ὦμον ἐρείσας
μεσσοφανής· ἑτέρου δὲ ποδὸς κουφίζετο παλμῷ ἀλλοτρίῳ,
ξανθωπὸν ἔχων χρόα, μεσσόθι, πέμπων πορφυρέας ἀκτῖνας ὅλῳ
στίλβοντι προσώπῳ, ἀντίτυπον μίμημα Σεληναίῃσι κεραίαις,
λαιῇ μὲν νεόδαρτον ἐθήμονος ἔγκυον οἴνου αὐχενίῳ ζωστῆρι
περίπλοκον ἀσκὸν ἀείρων, δεξιτερῇ δὲ κύπελλον· ἐκυκλώσαντο
δὲ Βάκχαι γηραλέον σκαίροντα ποδῶν ἑτεραλκέι ταρσῷ, οἷα
πεσεῖν μέλλοντα τινασσομένοιο καρήνου, οὔ ποτε πεπτηῶτα.
μεθυσφαλέες δὲ καὶ αὐτοὶ ἀμφίπολοι καὶ δμῶες ἐβακχεύοντο
χορείῃ, γευσάμενοι πρώτιστον ἀήθεος ἡδέος οἴνου. καὶ
Σταφύλου βασιλῆος ἀριστώδινα γυναῖκα Βακχιὰς ἀμπελόεσσα Μέθην
ἐμέθυσεν ἐέρση· ἡ δὲ καρηβαρέουσα πιεῖν πάλιν ᾔτεε
Βάκχας, οἰνοδόκον κρητῆρα περισκαίρουσα Λυαίου· καὶ κεφαλὴν
ἐλέλιζε μετήλυδα δίζυγι παλμῷ, ὤμῳ ἐπικλίνουσα κόμην
ἑτεραλκέι ῥιπῇ ἄστατος, ἔνθα καὶ ἔνθα παλίντροπος· ἀμφὶ
δὲ γαίῃ πυκνὰ πεσεῖν μέλλουσαν ὀλισθηροῖσι πεδίλοις θυιάδα
χερσὶ λαβοῦσα Μέθην ὠρθώσατο Βάκχη. καὶ Στάφυλος μεμέθυστο·
φιλακρήτῳ δὲ κυπέλλῳ βότρυος οἰνωθέντος ἐφοινίσσοντο
παρειαί· καὶ πάις ἀρτιγένειος ἅμα Σταφύλῳ γενετῆρι
ἀπλεκέας πλοκαμῖδας ἀήθεϊ δήσατο κισσῷ μιτρώσας στεφανηδόν·
ἐπ’ ἴχνεσι δ’ ἴχνος ἀμείβων ποσσὶν ὁμοζήλοισιν ἕλιξ
ὠρχήσατο Βότρυς, δεξιὸν ἐκ λαιοῖο μετήλυδα ταρσὸν ἑλίσσων·
καὶ Στάφυλος σκίρτησε ποδῶν βητάρμονι παλμῷ, καμπύλον ἴχνος
ἄγων τροχαλῷ κυκλούμενον ὁλκῷ, βότρυος ὀρχηστῆρος ἐπ’
αὐχένι πῆχυν ἐρείσας· καὶ ποτὸν εὐφήμησε χοροπλεκέος
Διονύσου ἄστατος, ἔνθα καὶ ἔνθα καθειμένα βόστρυχα σείων
ὤμῳ ἐπαΐσσοντα· μέθη δ’ ἐχόρευε καὶ αὐτή. πῆχυν
ἐπικλίνουσα καὶ υἱέι καί παρακοίτῃ. μεσσατίη Σταφύλου καὶ
Βότρυος· ἧ δὲ νοῆσαι τερπωλὴν τριέλικτον ὁμοπλέκτοιο
χορείης. καὶ Πίθος ὠμογέρων, πολιὴν ἀνέμοισι τινάσσων,
χεύματος ἡδυπότοιο βεβυσμένος ἄχρις ὀδόντων οἰνοβαρὴς
ἐχόρευε, μεθυσφαλὲς ἴχνος ἑλίσσων· καὶ γλυκεραῖς λιβάδεσσιν
ἐρευγομένων ἀπὸ λαιμῶν ξανθὴν ἀφριόωσαν ἑὴν λεύκαινεν
ὑπήνην. καὶ πίον εἰς ὅλον ἦμαρ· ἀφυσσομένων δὲ κυπέλλων
ἑσπερίην χθόνα πᾶσαν ὑπόσκιος ἔσκεπεν ὄρφνη
ἀκροκελαινιόωσα, καὶ αἰόλα φέγγεϊ λεπτῷ ἄστρα καταυγάζων
ἐμελαίνετο δίχροος ἀήρ, δυομένου Φαέθοντος ὑπὸ σκιοειδέι
κώνῳ, βαιὸν ὀπισθοκέλευθον ἔχων ἔτι λείψανον Ἠοῦς· καὶ
ζόφον ἐχλαίνωσεν ἑῷ χροῒ σιγαλέη νὺξ οὐρανὸν ἀστερόεντι
διαγράψασα χιτῶνι. οἱ δὲ μετὰ κρητῆρα μέθης, μετὰ δεῖπνα
τραπέζης βότρυς ὁμοῦ γενετῆρι καὶ οἰνοχύτῳ Διονύσῳ
κεκριμένοι στοιχηδὸν ἐυστρώτων ἐπὶ λέκτρων ὕπνου δῶρον
ἕλοντο καὶ ὡμίλησαν ὀνείροις. ἀλλ’ ὅτε δὴ ῥοδέοις
ἀμαρύγμασιν ἅγγελος Ἠοῦς ἀκροφαὴς ἐχάραξε λιπόσκιον
ὄρθρος ὀμίχλην, εὐχαίτης τότε Βάκχος ἑώιος ἄνθορεν
εὐνῆς, ἐλπίδι νικαίῃ δεδονημένος· ἐννύχιος γὰρ Ἰνδῴην
ἐδάιζε γονὴν κισσώδεϊ θύρσῳ, ὑπναλέης μεθέπων ἀπατήλιον
εἰκόνα χάρμης. καὶ κτύπον εἰσαΐων Σατύρων καὶ δοῦπον
ἀκόντων φλοῖσβον ὀνειρείης ἀπεσείσατο δηιοτῆτος, ὕπνον
ἀποσκεδάσας πολεμήιον· εἶχε δὲ θυμῷ μαντιπόλου φόβον αἰνὸν
ἀπειλητῆρος ὀνείρου· μιμηλῆς γὰρ ὄπωπε μάχης ἴνδαλμα
Λυκούργου ἐσσομένων προκέλευθον, ὅτι θρασὺς ἔνδοθι λόχμης
δύσμαχος ἐκ σκοπέλοιο λέων λυσσώδεϊ λαιμῷ Βάκχον ἔτι
σκαίροντα καὶ οὐ ψαύοντα σιδήρου εἰς φόβον ἐπτοίησε, καὶ
ἤλασεν ἄχρι θαλάσσης κρυπτόμενον πελάγεσσι, πεφυζότα θηρὸς
ἀπειλήν· καὶ φόβον ἄλλον ὄπωπε, λέων θρασὺς ὅττι γυναῖκας
θυρσοφόρους ἐδίωκε, κεχηνότος ἀνθερεῶνος, αἱμάσσων ὀνύχεσσι,
χαρασσομένων δὲ γυναικῶν μύστιδος ὲκ παλάμης ἐκυλίνδετο
θύσθλα κονίῃ, κύμβαλα δ’ ὲν χθονὶ κεῖτο· μεταστρεφθεῖσα δὲ
Βάκχη δεσμὰ λεοντείοισιν ἐπεσφήκωσε γενείοις σειρὴν
ἀμπελόεσσαν ἐπισφίγξασα καρήνῳ, ἀγχονίῳ δὲ λέοντος
ἐπέπλεκεν αὐχένα δεσμῷ· θηρὶ δὲ θῆλυς ὅμιλος ἐπέδραμεν
ἄλλος ἐπ’ ἄλλῳ, καὶ βλοσυροὺς ἐχάραξε πόδας καὶ χεῖρας
ἀκάνθαις· καὶ μόγις εἱλικόεντι περιζωσθέντα κορύμβῳ Ἄρτεμις
ἐζώγρησεν· ἀπ’ αἰθερίοιο δὲ κόλπου ἀστεροπὴ πυρόεσσα
καταΐξασα προσώπου θῆρα παλινδίνητον ἐθήκατο τυφλὸν ὁδίτην.
τοῖον ὄναρ Διόνυσος ἐσέδρακεν· ἐκ λεχέων δὲ ὀρθὸς ἐὼν
ἔνδυνε φόνῳ πεπαλαγμένον Ἰνδῶν χάλκεον ἀστερόεντα κατὰ
στέρνοιο χιτῶνα, καὶ σκολιῷ μίτρωσε κόμην ὀφιώδεϊ δεσμῷ,
καὶ πόδας ἐσφήκωσεν ἐρευθιόωντι κοθόρνῳ, χειρὶ δὲ θύρσον
ἄειρε, φιλάνθεμον ἔγχος Ἐνυοῦς· καὶ Σάτυρον κίκλησκεν
ὀπάονα. θεσπεσίην δὲ Βακχείων στομάτων ἀίων ἀντίκτυπον ἠχὼ
κοίρανος ἔγρετο Βότρυς, ἑὸν δ’ ἔνδυνε χιτῶνα· καὶ Πίον
ὑπνώοντα μέθη δ’ ὡς ἔκλυε φωνῆς, κρᾶτα μόγις κούφιζε,
βαρυνομένου δὲ καρήνου ὀκναλέη πάλιν εὗδε· καὶ ὄρθριον
εἰσέτι νύμφη μίμνεν ἀμεργομένη γλυκερώτερον ὕπνον ὀπωπαῖς,
ὀψὲ λέκτρον ἔλειπεν ἑῷ βραδυπειθέι ταρσῷ. καὶ Στάφυλος
φιλόβοτρυς ἐφωμάρτησε Λυαίῳ εἰς ὁδὸν ἐσσυμένῳ ξεινήια
δῶρα τιταίνων, χρύσεον ἀμφιφορῆα σὺν ἀργυρέοισι κυπέλλοις,
οἷς πάρος αἰὲν ἔπινεν ἀμελγομένων γλάγος αἰγῶν· καὶ πόρε
ποικίλα πέπλα, τά περ παρὰ Τίγριδος ὕδωρ νήματι λεπταλέῳ
τεχνήσατο Περσὶς Ἀράχνη. καὶ Βρομίῳ πολύδωρος ἅναξ
ἐφθέγξατο φωνήν· μάρναό μοι, Διόνυσε, καὶ ἄξια ῥέζε
τοκῆος· δεῖξον, ὅτι Κρονίδαο φέρεις γένος· ἀρτιθαλὴς γὰρ
γηγενέας Τιτῆνας ἀπεστυφέλιξεν Ὀλύμπου σὸς γενέτης ἔτι
κοῦρος· ἐπείγεο καὶ σὺ κυδοιμῷ γηγενέων ὑπέροπλον ἀιστῶσαι
γένος Ἰνδῶν. μέμνημαί τινα μῦθον, ὃν ἡμετέρῳ γενετῆρι
Ἀσσύριός ποτε Βῆλος, ἐμῆς πολιοῦχος ἀρούρης, πατροπάτωρ
ἐμὸς εἶπεν, ἐγὼ δέ σοι αὐτὸς ἐνίψω· κουφίζων Κρόνος
ὑγρὸς ἀμερσιγάμου γένυν ἅρπης, ὁππότε μητρῴῃσιν
ἐπεσσυμένοιο χαμεύναις τάμνεν ἀνυμφεύτων στάχυν ἄρσενα
πατρὸς ἀρότρων. Τιτήνων προκέλευθος, ἐμάρνατο σεῖο τοκῆι,
καὶ Κρόνος εὐρυγένειος ἀνερρίπιζεν Ἐνυὼ ἔγχεα παχνήεντα
κατὰ Κρονίωνος ἰάλλων, ψυχρὸν ἀκοντίζων διερὸν βέλος·
ὀξυτενεῖς δὲ ἠερόθεν πέμποντο χαλαζήεντες ὀιστοί. καὶ πλέον
Ἠελίοιο κορύσσετο πυρσοφόρος Ζεὺς θερμοτέρῳ σπινθῆρι λύων
πετρούμενον ὕδωρ ὠμοβόρους δὲ λέοντας ἐπὶ κλόνον Ἰνδὸν
ἱμάσσων, μὴ τρομέοις ἐλέφαντας, ἐπεὶ τεὸς ὑψιμέδων Ζεὺς
Κάμπην ὑψικάρηνον ἀπηλοίησε κεραυνῷ, ἧς σκολιὸν πολύμορφον
ὅλον δέμας· ἀλλοφυῆ γὰρ λοξὴν αὐτοέλικτον ἀνερρίπιζον
Ἐνυὼ χίλιοι ἑρπηστῆρες ἐχιδναίων ἀπὸ ταρσῶν ἰὸν
ἐρευγομένων δολιχόσκιον· ἀμφὶ δὲ δειρὴν ἤνθεε πεντήκοντα
καρήατα ποικίλα θηρῶν· καὶ τὰ μὲν ἐβρυχᾶτο λεοντείοισι
καρήνοις Σφιγγὸς ἀσημάντοιο τύπῳ βλοσυροῖο προσώπου, ἄλλα
δὲ καπρείων ἀνεκήκιεν ἀφρὸν ὀδόντων, συμφερτῇ δὲ φάλαγγι
πολυσκυλάκων κεφαλάων Σκύλλης ἰσοτέλεστον ἔην μίμημα
προσώπου· καὶ χροῒ μεσσατίῳ διφυὴς ἀνεφαίνετο νύμφη
ἰοβόλοις κομόωσα δρακοντείοισι κορύμβοις· τῆς μὲν ἐπὶ
στέρνοισιν ἐς ἀκροτάτην πτύχα μηρῶν κητείαις φολίδεσσι νόθη
τρηχύνετο μορφὴ ὑψιτενής· ὄνυχες δὲ πολυσπερέων παλαμάων
λοξὸν ἐδοχμώσαντο τύπον γαμψώνυχος ἅρπης· ἐξ ὑπάτου δὲ
τένοντος ἀμαιμακέτων διὰ νώτων σκορπίος αὐτοέλικτος ἐπήορος
αὐχένος οὐρῇ εἷρπε χαλαζήεντι τεθηγμένος ὀξέι κέντρῳ.
τοίη ποικιλόμορφος ἕλιξ κουφίζετο Κάμπη, καὶ χθόνα δινεύουσα
καὶ ἠέρα καὶ βυθὸν ἅλμης ἵπτατο κυανέων πτερύγων
ἑτερόζυγι παλμῷ, λαίλαπας αἰθύσσουσα καὶ ὁπλίζουσα θυέλλας,
νύμφη Ταρταρίη μελανόπτερος· ἐκ βλεφάρων δὲ τηλεπόρους
σπινθῆρας ἀνήρυγε φοιταλέη φλόξ. ἀλλὰ τόσην κτάνε θῆρα
πατὴρ τεὸς αἰθέριος Ζεύς, καὶ Κρονίην νίκησεν ἐχιδνήεσσαν
Ἐνυώ. γίνεο καὶ σὺ τοκῆι πανείκελος, ὄφρα καὶ αὐτὸν
γηγενέων ὀλετῆρα μετὰ Κρονίδην σὲ καλέσσω, δήιον ἀμήσαντα
χαμαιγενέων στάχυν Ἰνδῶν. σοὶ μόθος οὗτος ἔοικεν ὁμοίιος·
ἀρχέγονον γὰρ σὸς γενέτης Κρονίοιο προασπιστῆρα κυδοιμοῦ
ἠλιβάτοις μελέεσσι κεκασμένον υἱὸν ἀρούρης Ἰνδὸν
ἀπεπρήνιξεν, ὅθεν γένος ἔλλαχον Ἰνδοι· Ἰνδῷ σὸς γενέτης,
σὺ δὲ μάρναο Δηριαδῆι. γίνεό μοι καὶ Ἄρηι πανείκελος, ὅττι
καὶ αὐτὸς τηλίκον ἐπρήνιξε θεημάχον υἱὸν Ἐχίδνης, φρικτὸν
ἀποπτύοντα δυσειδέος ἰὸν Ἐχίδνης, ὃς λάχε διπλόον εἶδος
ὁμόζυγον, ἔνδοθι λόχμης μητρῴης δονέων ἑλικώδεα κύκλον
ἀκάνθης· τὸν Κρόνος ἄπλετον εἶχε καταιχμάζοντα κεραυνοῦ,
Αρεα συρίζοντα ποδῶν ὀφιώδεϊ ταρσῷ, ὁππότε κουφίζων παλάμας
ὑπὲρ ἄντυγα μαζοῦ Ζηνὶ τεῷ πολέμιζεν, ἐν ἠερίῃ δὲ
κελεύθῳ στοιχάδας ὑψιλόφῳ νεφέλας ἔστησε καρήνῳ, καὶ
σκολιαῖς ὄρνιθας ἐπιπλαγχθέντας ἐθείραις πολλάκι συμμάρψας
πολυχανδέι δαίνυτο λαιμῷ· τοῦτον ἀριστεύοντα τεὸς κτάνε
σύγγονος Ἄρης. Αρεος οὐ καλέω σε χερείονα· καὶ γὰρ ἐρίζοις
πᾶσι Διὸς τεκέεσσιν, ἐπεὶ φονίῳ σέο θύρσῳ τόσσον
ἀριστεύεις, ὅσσον δορὶ μάρναται Ἄρης, καὶ τελέεις, ἅτε
Φοῖβος, ἀέθλια, θηροφόνον δὲ υἱὸν ἐγὼ Διὸς ἄλλον ἐμῷ
ξείνισσα μελάθρῳ· χθιζὰ γὰρ εἰς ἐμὸν οἶκον ἐύπτερος
ἤλυθε Περσεὺς γείτονα Κωρυκίοιο διαυγέα Κύδνον ἐάσας, ὡς
σύ, φίλος, καὶ ἔφασκεν ἐπώνυμον ὠκέι ταρσῷ ἀνδράσι πὰρ
Κιλίκεσσι νεόκτιτον ἄστυ χαράξαι· ἀλλ’ ὁ μὲν ἠέρταζεν
ἀθηήτοιο. Μεδούσης Γοργόνος ἄκρα κάρηνα σὺ δ’ οἴνοπα καρπὸν
ἀείρεις, ἄγγελον εὐφροσύνης, βροτέης ἐπίληθον ἀνίης·
Περσεὺς κῆτος ἔπεφνεν Ἐρυθραίῳ παρὰ πόντῳ, καὶ σὺ
κατεπρήνιξας Ἐρυθραίων γένος Ἰνδῶν. κτεῖνε δὲ Δηριάδην, ὡς
ἔκτας Ἰνδὸν Ὀρόντην κήτεος εἰναλίοιο κακώτερον· ἀχνυμένην
μὲν Περσεὺς Ἀνδρομέδην, σὺ δὲ ῥύεο μείζονι νίκῃ πικρὰ
βιαζομένην ἀδίκων ὑπὸ νεύμασιν Ἰνδῶν παρθένον ἀστερόεσσαν,
ὅπως ἕνα κῶμον ἀνάψω Γοργοφόνῳ Περσῆι καὶ Ἰνδοφόνῳ
Διονύσῳ. ὣς εἰπὼν παλίνορσος ἑῷ νόστησε μελάθρῳ ἁβρὸς
ἄναξ. Βρομίου ξεινηδόκος· εἰσαΐων δὲ φθεγγομένου βασιλῆος
ἐτέρπετο κέντορι μύθῳ θυρσομανὴς Διόνυσος, ἐβακχεύθη δὲ
κυδοιμῷ οὔασι θελγομένοισι μόθον πατρῷον ἀκούων· καὶ
Κρονίδην νείκεσσε, καὶ ἤθελε μείζονα νίκην ἐσσομένην
τριτάτην, διδύμην μετὰ φύλοπιν Ἰνδῶν, ζῆλον ἔχων Κρονίδαο.
Φερέσπονδον δὲ καλέσσας, οὐρανίου κήρυκος ἀπόσπορον, εἴκελον
αὔραις, Ἰφθίμης σοφὸν υἷα, φίλῳ προσπτύξατο μύθῳ· ὦ
τέκος Ἑρμάωνος, ἐμοὶ πεφιλημένε κῆρυξ, τοῦτο μολὼν ἄγγειλον
ἀγήνορι Δηριαδῆι· κοίρανε, νόσφι μάχης ἢ δέχνυσο δῶρα
Λυαίου, ἢ Βρομίῳ πολέμιζε καὶ ἔσσεαι ἶσος Ὀρόντῃ.
εἶπε· καὶ ὠκυπέδιλος ἀπὸ χθονὸς εἰς χθόνα βαίνων ἠῴην
ἐπὶ πέζαν ἀταρπιτὸν ἤνυσε κῆρυξ, σκῆπτρον ἔχων γενετῆρος·
ὁ δὲ χρυσέων ἐπὶ δίφρων βότρυν ἀερτάζων φρενοτερπέα καρπὸν
ὀπώρης ποσσὶ πολυγνάμπτοισιν ἀπ’ ἄστεος ἄστεα βαίνων
Ἀσσυρίην χθόνα πᾶσαν ἑῆς ἔπλησεν ὀπώρης, ἀγρονόμοις
ὀρέγων σταφυληκόμον ἄνθος ἀλωῆς. ὄφρα μὲν ἀντολικοῖο παρὰ
πτερὸν αἴθοπος Εὔρου φοιταλέῳ Σύρον οὖδας ἐμέτρεεν
οἴνοπι δίφρῳ, τόφρα δὲ καὶ Σταφύλῳ μόρος ἔχραεν· ἐν δὲ
μελάθρῳ δμῶες ἀνερρήξαντο κατὰ στέρνοιο χιτῶνα, ἀμφίπολοι δ’
ἀλάλαζον· ἐφοινίσσοντο δὲ μαζοὶ τυπτόμενοι παλάμῃσι·
πολυθρήνων δὲ γυναικῶν πενθαλέοις ὀνύχεσσι χαράσσετο κύκλα
προσώπου. ὀψὲ δὲ δὴ παλίνορσος ἐρισταφύλων ἐπὶ δίφρων
νοστήσας Διόνυσος ἐδύσατο Βότρυος αὐλήν. μνῆστιν ἔχων
Σταφύλοιο φιλοστόργοιο τραπέζης· καὶ Πίθον ὡς ἐνόησε
κατηφιόωντι προσώπῳ, πότμον ἑοῦ Σταφύλοιο σοφῇ μαντεύσατο
σιγῇ αὐτόματος· καλέσας δὲ Μέθην ἐξείρετο μύθῳ· εἰπέ,
γύναι, τί παθοῦσα τεὴν ἠλλάξαο μορφήν; αὐχμηρὴν ὁρόω σε,
καἰ ἀστράπτουσαν ἐάσας· τίς τεὸν ἔσβεσε κάλλος ἀθέσφατον;
οὐκέτι πέμπεις ἔμφυτον οἰνωπῇσι παρηίσι πορφύρεον πῦρ. καὶ
σύ, γέρον, μὴ κρύπτε, πόθεν τάδε δάκρυα χεύεις; τίς τάμεν,
εὐρυγένειε, τεὸν πώγωνα κομήτην; τίς πολιὴν ᾔσχυνε; τίς
ἔσχισε σεῖο χιτῶνα; καὶ σύ, φιλακρήτοιο Μέθης βλάστημα
τεκούσης, τέκνον ἐμοῦ Σταφύλοιο, πόθεν λάχες ἄτριχα κόρσην;
τίς φθόνος ἠμάλδυνε τεὴν ἑλικώδεα χαίτην; οὐ πλόκαμοι
προχυθέντες ἐπ’ ἀργυφέων σέθεν ὤμων ἀπλεκέες Τυρίοιο μύρου
πέμπουσιν ἀυτμήν, οὐκέτι βακχευθέντος ἀφ’ ὑμετέροιο καρήνου
μαρμαρυγὴν ῥοδόεσσαν ὀιστεύουσι παρειαί. πῶς φορέεις τάδε
πέπλα χυτῇ ῥυπόωντα κονίῃ; πῇ μοι ἔβη Τυρίης βασιλήια
πέπλα θαλάσσης; οὐκέτι γινώσκω σε μαραινομένοιο προσώπου. πῇ
Στάφυλος σκηπτοῦχος ἀνήλυθεν, ὄφρα νοήσω; εἰπέ, τεὸν
γενετῆρα τίς ἥρπασεν εἰς μίαν ὥρην; γινώσκω σέο πῆμα, καὶ
εἰ κρύπτειν μενεαίνεις· φωνῆς ὑμετέρης οὐ δεύομαι· αὐτόματοι
γὰρ σιγαλέον σέο πένθος ἀπαγγέλλουσιν ὀπωπαί· γινώσκω σέο
πῆμα, καὶ εἰ κρύπτειν μενεαίνεις· δάκρυα σὰς ὀδύνας
μαντεύεται, αὐσταλέοι δὲ πότμον ἐμοῦ Σταφύλοιο τεοὶ βοόωσι
χιτῶνες. ἐλπίδα δ’ ἡμετέρην φθόνος ἥρπασεν· ὠισάμην γὰρ
Ἰνδῴην μετὰ δῆριν ἅμα Σταφύλῳ βασιλῆι χερσὶν ἀερτάζειν
θαλαμηπόλον ἑσπέριον πῦρ, βότρυος ἀγχιμάχοιο τελειομένων
ὑμεναίων. ἐννεακαιδεκάτῳ Σταφύλου περὶ τύμβον ἐγείρει
Βάκχος ἐπὶ κρητῆρι θυώδεϊ τερπνὸν ἀγῶνα. ὣς φαμένου βαρὺ
κέντρον ἔχων νεοπενθέι θυμῷ κοῦρος ἀφωνήτῳ σφρηγίσσατο
χείλεα σιγῇ, δάκρυσιν αὐτοχύτοις νικώμενος· ὀψὲ δὲ μήτηρ
οἰκτρὸν ἔπος κατέλεξε Μέθη χαίρουσα Λυαίῳ· ὑμετέρης
ἄγρυπνον ὀπιπευτῆρα χορείης, σὸν Στάφυλον, Διόνυσε, κατεύνασε
χάλκεος ὕπνος, σὸν Στάφυλον, Διόνυσε, Χαρωνίδες ἥρπασαν
αὖραι. δισσὸν ἐμοὶ βαρὺ πένθος ἐπέχραεν· ἀμπελόεις μὲν
Βάκχος ἐμὲ προλέλοιπε, πόσις δ’ ἐμὸς ἔμπεσε νούσῳ· καὶ
ξυνὴν μεθέπεσκον ἐπ’ ἀμφοτέροισιν ἀνίην, καὶ Σταφύλῳ
θνήσκοντι καὶ οὐ παρεόντι Λυαίῳ. ἀλλὰ τεῆς, φίλε Βάκχε,
πολυρραθάμιγγος ὀπώρης δός μοι σεῖο κύπελλον ἐνίπλεον, ὄφρα
πιοῦσα εὐνήσω βαρὺ πένθος ἀπενθήτῳ σέθεν οἴνῳ. ἐλπὶς
ἐμοί, Διόνυσε φιλεύιε, μοῦνον ὀπώρην, μοῦνον ἴδω κρητῆρα,
καὶ οὐκέτι δάκρυα λείβω. ὣς φαμένην ἐλέαιρε, κερασσάμενος
δὲ κυπέλλῳ ἰκμάδα λυσιμέριμνον ἀλεξικάκου πόρεν οἴνου
παιδὶ νέῳ καὶ μητρὶ κατηφέι· καἰ πίον ἄμφω τερψινόῳ
ῥαθάμιγγι μελίρρυτον ὄγκον ὀπώρης· καὶ στοναχὴν πρήυνε Μέθη
καὶ Βότρυς ἀνίην· καί τινα μῦθον ἔειπε γυιὴ θελξίφρονι
Βάκχῳ· ἦλθες ἐμοί, φίλε Βάκχε, φίλον φάος· οὐκέτ’ ἀνίη,
οὐκέτι πένθος ἔχει με Διωνύσοιο φανέντος· ἦλθες ἐμοί, φίλε
Βάκχε, φίλον φάος· ὑμετέρῳ γὰρ δάκρυον ἐπρήυνα ποτῷ
παιήονος οἴνου. οὐ πόσιν, οὐ πατέρος στενάχω μόρον, ἀλλὰ
καὶ αὐτοῦ βότρυος, ἢν ἐθέλῃς, νοσφίσσομαι· ἀμφότερον γὰρ
Βάκχον ἔχω γενετῆρα καὶ υἱέα καὶ παρακοίτην. ἕσπομαι, ἢν
ἐθέλῃς με, καἰ εἰς τεὸν οἶκον ἱκάνω· εἴην Βασσαρίδεσσιν
ὁμόστολος· ἢν δ’ ἐθελήσῃς, κουφίζω σέο θύρσα καὶ
ἱμερόεσσαν ὀπώρην, χείλεσι δ’ ἡμετέροις ἐπιλήνιον αὐλὸν
ἐρείσω. χήρην μή με λίπῃς, μὴ διπλόον ἄλγος ἀέξω καὶ
φθιμένου Σταφύλοιο καὶ οἰχομένου Διονύσου. βότρυν ἔχεις
θεράποντα· διδασκέσθω δὲ χορείας καὶ τελετὰς καὶ θύσθλα καί,
ἢν ἐθέλῃς, μόθον Ἰνδῶν· καί μιν ἴδω γελόωντα φιλακρήτῳ
παρὰ ληνῷ ποσσὶ περιθλίβοντα τεῆς ὠδῖνας ὀπώρης. γηραλέου
δὲ Πίθου μιμνήσκεο, μή μιν ἐάσῃς σῆς τελετῆς ἀδίδακτον ἢ
ἄμμορον ἡδέος οἴνου. ὣς φαμένην θάρσυνε Μέθην γελόωντι
προσώπῳ Βάκχος ἄναξ καὶ τοῖα φιλακρήτῳ φάτο νύμφῃ· ὦ
γύναι, ἀγλαόδωρε μετά χρυσῆν Ἀφροδίτην, εὐφροσύνης δώτειρα
τερψίμβροτε μῆτερ Ἐρώτων, εἰλαπίνης ψαύοντι συνειλαπίναζε
Λυαίῳ· ἔσσο Διωνύσῳ στεφανηφόρος, ὡς Ἀφροδίτη, ἄνθεσι
μιτρωθεῖσα καὶ εὐαλδέσσι κορύμβοις· στέμματα σῶν πλοκάμων
τελέσει ζηλήμονα Νίκην. οἰνοχόον τελέσω σε μετὰ χρυσόθρονον
Ἥβην· ἔσσεαι ἀμπελόεντι συναντέλλουσα Λυαίῳ Βακχείων
ὁμόφοιτος ὑποδρήστειρα κυπέλλων, καί σε Μέθην καλέσουσι κόρον
τερψίμβροτον οἴνου· βότρυν ἐμῆς καλέσω λαθικηδέα καρπὸν
ὀπώρης, καὶ σταφυλὴν φερέβοτρυν ἀπὸ Σταφύλοιο καλέσσω
ἡμερίδων ὠδῖνα καὶ ἀμπελόεσσαν ἐέρσην. οὐδὲ Μέθης
ἀπάνευθε δυνήσομαι εἰλαπινάζειν, οὐδὲ Μέθης ἀπάνευθεν ἐγώ
ποτε κῶμον ἐγείρω. ὣς εἰπὼν Σταφύλοιο μεθυσφαλέος παρὰ
τύμβῳ νηπενθὴς Διόνυσος ἀπειθέα θῆκεν ἀγῶνα· καὶ τράγον
εὐπώγωνα καὶ ἄρσενα ταῦρον ἐρύσσας διπλόα θῆκεν ἄεθλα,
καὶ εὐφόρμιγγας ἐρίζειν Πιερικῆς ἐκάλεσσεν ἁμιλλητῆρας
ἀοιδῆς· διπλόα θῆκεν ἄεθλα, καὶ ἀθλητῆρας ἐπείγων ἴδμονας
εὐκελάδοιο λύρης μειλίξατο μύθῳ· Ἀττικὸν ἐνθάδε κῶμον
ἐγείρομεν· ἀθλοφόρῳ γὰρ ἀνέρι νικήσαντι λιπόχροα ταῦρον
ὀπάσσω, ἀνδρὶ δὲ νικηθέντι δασὺν τράγον ἐγγυαλίξω. ὣς
φαμένου Βρομίοιο λυροκτύπος ἄνθορεν ἀνήρ, Βιστονίης Οἴαγρος
ἀθαλπέος ἀστὸς ἀρούρης, πλῆκτρον ἔχων φόρμιγγι παρήορον·
αὐτὰρ ἐπ’ αὐτῷ Ἀτθίδος ὑμνοπόλου ναέτης ἀνόρουσεν
Ἐρεχθεύς. ἄμφω δ’ εἰς μέσον ἦλθον ἀεθλητῆρες ἀγῶνος
φορμίγγων ἐλατῆρες· ἐμιτρώσαντο δέ χαίτην δαφναίοις
πετάλοισιν· ἀνεζώννυντο δέ πέπλους. ἀρχόμενοι δ’ ἐλέλιζον
ἐθήμονι δάκτυλα παλμῷ ἐκταδίης θλίβοντες ἀμοιβαίην στίχα
νευρῆς ἄκρα περισφίγγοντες, ὅπως μήτ’ ὄρθιος εἴη, μή ποτε
θηλύνειε παρειμένος ἄρσενα μολπήν. καὶ πρότερος κλήροιο τυχὼν
τεχνήμονι ῥυθμῷ Κεκροπίης ναέτης κιθάρην ἐλέλιζεν Ἐρεχθεύς,
μέλπων πάτριον ὕμνον, ὅτι ζαθέαις ἐν Ἀθήναις καὶ Κελεὸς
ξείνισσε Βίου παμμήτορα Δηὼ Τριπτολέμῳ σὺν παιδὶ καὶ
ἀρχαίῃ Μετανείρῃ, καί σφισι καρπὸν ὄπασσεν, ὅτε χθονὸς
αὔλακα νίφων Τριπτόλεμος σπόρον εὗρε φερεσταχύων ἐπὶ
δίφρων, καὶ Κελεοῦ φθιμένοιο νεοδμήτῳ παρὰ τύμβῳ ὄμμασιν
ἀκλαύτοισι θαλυσιὰς ἔστενε Δηώ, ἀλλὰ παρηγορέουσα πάλιν
θελξίφρονι μύθῳ Τριπτολέμου Βαρὺ πένθος ἀπέσβεσε καὶ
Μεταιείρης· οὕτω καὶ Διόνυσον ἑῷ ξείνισσε μελάθρῳ
Ἀσσυρίων σκηπτοῦχος· ἄναξ δέ οἱ ἀντὶ τραπέζης ὤπασεν
Εὔια δῶρα καὶ ἀμπελόεσσαν ὀπώρην, καὶ Σταφύλου φθιμένοιο,
φιλακρήτου βασιλῆος, υἱέα Βότρυν ἔπαυσε φιλοθρήνοιο μερίμνης,
καὶ κινυρῆς ἀλόχοιο Μέθης εὔνησεν ἀνίην. τοῖα σοφὸς
φόρμιζε λυροκτύπος· ἀμφὶ δὲ ῥυθμῷ πάντες ὁμοῦ θέλγοντο·
σὺν εὐθύρσῳ δὲ Λυαίῳ ἅρμενον ἱμερόφωνον ἐθάμβεον Ἀτθίδα
μολπήν. δεύτερος αἰόλον ὕμνον ἄναξ Οἴαγρος ὑφαίνων, ὡς
γενέτης Ὀρφῆος, ὁμέστιος ἠθάδι Μούσῃ, δίστιχον ἁρμονίην
ἀνεβάλλετο Φοιβάδι μολπῇ, παυροεπής, λιγύμυθος, Ἀμυκλαίῳ
τινί θεσμῷ· Εὐχαίτην Ὑάκινθον ἀνεζώγρησεν Ἀπόλλων, καὶ
Στάφυλον Διόνυσος ἀεί ζώοντα τελέσσει. οὔ πω κῶμος ἔληγεν,
ἐπεφθέγξαντο δὲ λαοὶ εὐφήμοις ἐπέεσσιν ὁμογλώσσων ἀπό
λαιμῶν, καὶ Σάτυροι σμαράγησαν ἀολλέες· ἐκ δὲ θοώκου
ἄστατος ἅλλετο Βάκχος, ἄνω καὶ ἔνερθε τινάσσων δεξιτερήν,
καὶ Βότρυς ἀνέδραμεν, εὐάδι φωνῇ ἁρμονίην εὔρυθμον
ἀοιδοπόλοιο γεραίρων· Οἰάγρου δὲ κάρηνον ἄναξ ἐστέψατο
κισσῷ, καὶ γενέτης Ὀρφῆος ἐπιρρήσσων χθόνα ταρσῷ ἄσμενος
ἄζυγα ταῦρον ἐδέξατο μισθὸν ἀοιδῆς· ἀμφὶ δέ μιν στοιχηδὸν
ἐπεσκίρτησαν ἑταῖροι. καί τράγον εὐρυγένειον, ἄχος καὶ
ζῆλον ἀέξων, αἰδομέναις παλάμῃσιν ἀνείρυσεν ἀστὸς Ἀθήνης.
Εὐχαίτης δ’ Ἰόβακχος, ἀφειδέι χειρὶ κομίζων, ἄξια θῆκεν
ἄεθλα χοροπλεκέος περί νίκης, γηραλέου κρητῆρα θυώδεος
ἔγκυον οἴνου, χρύσεον, ἄσπετα μέτρα κεχανδότα, διψάδι γαίῃ
ἰκμάδα τετραέτηρον ἀναβλύζοντα Λυαίου, Ἡφαίστου σοφὸν ἔρυον
Ὀλύμπιον, ὅν ποτε Κύπρις ὤπασε βοτρυόεντι κασιγνήτῳ
Διονύσῳ· μείονα δὲ κρητῆρα μέσῳ παρέθηκεν ἀγῶνι ἀργύρεον,
στίλβοντα, περίτροχον, ὅν ποτε Βάκχῳ δῶκεν ἄναξ Ἀλύβης
ξεινήιον οἰκία ναίων, ἀφνειὴν παρὰ πέζαν, ὅπῃ χθονίοιο
μετάλλου ἀργυρέοις ἀγκῶσι μέλας λευκαίνετο κευθμών, τοῦ περὶ
χείλεος ἄκρον ἐπ’ ὀμφαλόεντι καρήνῳ κισσὸς ἕλιξ, χρυσέῳ
δὲ πέριξ δαιδάλλετο κόσμῳ· τοῦτον ἄγων ἔστησε βαθυνομένῳ
κενεῶνι ληνὸν ἔτι πνείοντα νεώτερον ὄγκον ὀπώρης, γλεῦκος,
ἀνυμφεύτοιο μέθης ποτόν· οὐ νέμεσις γὰρ ἀνέρα νικηθέντα
πιεῖν ἀμέθυστον ἐέρσην. ἀλλ’ ὅτε Βάκχος ἄεθλα μέσῳ
στήριξεν ἀγῶνι, ἴδμονας ὀρχηθμοῖο καλέσσατο μάρτυρι φωνῇ·
ὅς τις ἀεθλεύσει κυκλούμενος ἴδμονι ταρσῷ νικήσας τροχαλοῖο
ποδός κρίσιν, οὗτος ἑλέσθω καὶ χρύσεον κρητῆρα καὶ
ἡδυπότου χύσιν οἴνου· ὃς δὲ πέσῃ σφαλεροῖο ποδὸς
δεδονημένος ὁλκῷ, ἥσσονα δ’ ὀρχήσαιτο, καὶ ἥσσονα δῶρα
δεχέσθω· οὐ γὰρ ἐγὼ πάντεσσιν ὁμοίιος· ἀθλοφόρῳ δέ ἀνέρι
νικήσαντι χοροίτυπον ἁβρὸν ἀγῶνα οὐ τρίποδα στίλβοντα καὶ
οὐ ταχὺν ἵππον ὀπάσσω, οὐ δόρυ καὶ θώρηκα φόνῳ
πεπαλαγμένον Ἰνδῶν, δίσκον ἐς ἰθυκέλευθον ἀκοντιστῆρας
ἐγείρων· οὐδὲ ποδωκείης τέταται δρόμος, οὐ δορὸς αἰχμή
τηλεφόρου· Σταφύλῳ δέ, καταφθιμένῳ Βασιλῆι, ἀνδρὶ
φιλοσκάρθμῳ, φιλοπαίγμονα ταρσὰ γεραίρω· οὐδὲ παλαισμοσύνῃ
μυιαλκέι δῶρα τιταίνω, οὐ δρόμος ἱπποσύνης, οὐκ Ἤλιδός
εἰσιν ἀγῶνες, οὐ δρόμος Οἰνομάου γαμβροκτόνος· ἡμετέρη γὰρ
νύσσα χορός, βαλβῖδες ἐπισκιρτήματα ταρσῶν, χεὶρ τροχαλὴ καὶ
σκαρθμὸς ἕλιξ, καὶ νεῦμα προσώπου ἄστατα κινυμένοιο, καὶ
αὐδήεσσα σιωπὴ δάκτυλα δινεύουσα καὶ ὀρχηστῆρος ὀπωπήν.
τοῖον ἔπος φαμένου κερόεις Σειληνὸς ἀνίστη, καὶ τριγέρων
βαρύθοντι Μάρων ἀνεπήλατο ταρσῷ χρύσεον ἀστράπτοντα μέγαν
κρητῆρα δοκεύων, οὐχ ὅτι χρύσεος ἦεν ὑπέρτερος, ἀλλ’ ὅτι
μοῦνον εἶχεν ἐυρραθάμιγγα παλαίτατον ὄγκον ἐέρσης ἄκρου
χείλεος ἄχρις· ἔρως δέ μιν ἡδέος οἴνου θῆκε νέον, πολιὴν
δὲ βιήσατο Βακχιὰς ὀδμή· καὶ πόδας ἀμφελέλιζεν ἑῆς
πειρώμενος ἀλκῆς, μὴ βαρὺ γῆρας ἔπαυσε λελασμένα γυῖα
χορείης. καὶ ψυχὴν Σταφύλοιο γέρων μειλίξατο φωνῇ, νηφάλιον
λασίῳ προχέων ἔπος ἀνθερεῶνι· εἰμὶ Μάρων, συνάεθλος
ἀπενθήτοιο Λυαίου· δακρυχέειν οὐκ οἶδα· τί δάκρυσι καί
Διονύσῳ; κύκλα ποδῶν ἐμὰ δῶρα ταφήια σῷ παρὰ τύμβῳ·
δέξό με μειδιόωντα· Μάρων οὐκ οἶδε μερίμνας, οὐ γόον οἶδε
Μάρων, οὐ πενθάδος ὄγκον ἀνίης· ἱμερόεις πέλε λάτρις
ἀπενθήτου Διονύσου. ἵλαθι σεῖο Μάρωνι, καὶ εἰ πίες ὕδατα
Λήθης, δὸς χάριν, ὄφρα πίοιμι παλαιγενέος χύσιν οἴου,
Σειληνὸς δὲ νέης πιέτω νέον ὄγκον ὀπώρης. καὶ Σταφύλῳ
μετὰ πότμον, ἅτε ζώοντι, χορεύσω, ὅττι χορὸν προβέβουλα
φιλοκνίσοιο τραπέζης· σοί, Στάφυλε, ζώοντι καὶ οὐ πνείοντι
χορεύω κῶμον ἀνακρούων ἐπιτύμβιον· εἰμὶ δὲ Βάκχου, οὐ
θεράπων Φοίβοιο, καὶ οὐ μάθον αἴλινα μέλπειν, οἷα παρὰ
Κρήτεσσιν ἄναξ ἐλίγαινεν Ἀπόλλων δακρυχέων ἐρατεινὸν
Ἀτύμνιον· Ἡλιάδων δὲ ξεῖνος ἐγὼ γενόμην, ἀλλότριος
Ἠριδανοῖο εἰμί, νόθος Φαέθοντος ὀλωλότος ἡνιοχῆος· οὐ
Σπάρτης ναέτης, οὐ πένθιμον ἄνθος ἀείρω σείων ἁβρὰ πέτηλα
φιλοκλαύτων ὑακίνθων. σήμερον, εἰ Μίνωι παρήμενος ἶσα
δικάζεις, εἴτε καὶ ἀνθεμόεσσαν ἔχεις Ῥαδαμάνθυος αὐλήν,
Ἠλυσίου λειμῶνος ἐν ἄλσεσιν ἁβρὸν ὁδεύων, κέκλυθι σεῖο
Μάρωνος· ἐγὼ δέ σοι ἀντὶ κυπέλλων ἀσπόνδοις στομάτεσσιν
ἐρεύγομαι ἔμφρονα λοιβήν· ἵλαθι σεῖο Μάρωνι, δίδου δέ μοι
οἴνοπα νίκην, νίκην πασιμέλουσαν· ἐγὼ δέ σοι ὑψόθι τύμβου
σπείσω ἐμῶν χρυσέων πρωτάγρια καλὰ κυπέλλων ἀρχόμενος
κρητῆρος ἐμῆς μετ’ ἀέθλια νίκης. ὣς εἰπὼν ἐχόρευε Μάρων
ἑλικώδεϊ ταρσῷ, δεξιὸν ἐκ λαιοῖο μετήλυδα ταρσὸν ἀμείβων,
σιγὴν ποικιλόμυθον ἀναυδέι χειρὶ χαράσσων· ὀφθαλμοὺς δ’
ἐλέλιζεν ἀλήμονας, εἰκόνα μύθων, νεύματι τεχνήεντι νοήμονα
ῥυθμὸν ὑφαίνων· καὶ κεφαλὴν ἐτίνασσε καὶ ἤθελε βόστρυχα
σείειν, εἰ μὴ γυμνὰ μέτωπα λιπότριχος εἶχε καρήνου. οὐδὲ
μέν, οἷα γέρων Τιτήνιον αἷμα κομίζων, ἔγραφε φωνήεντι
τύπῳ Τιτηνίδα φύτλην, οὐ Κρόνον ἠὲ Φάνητα παλαίτερον, οὐδὲ
γενέθλην ἠελίου Τιτῆνος ὁμόχρονον ἥλικι κόσμῳ· ἀλλὰ λιπὼν
ξύμπαντα καὶ ἀρχαίης χύσιν ὕλης οἰνοχόον Κρονίδαο σοφῇ
ποίκιλλε σιωπῇ Ζηνὶ δέπας τανύοντα καὶ ἀθανάτων χορὸν
ἄλλων αἰὲν ἐπασσυτέροισιν ἐυφραίνοντα κυπέλλοις, ἢ ζαθέην
προχέοντα κατὰ κρητῆρος ἐέρσην· ἦν δέ οἱ ἁρμονίη γλυκερὸν
ποτόν· ἀλλὰ καὶ αὐτὴν νέκταρ ἀρυομένην ὠρχήσατο παρθένον
Ἥβην· εἰς Σατύρους δ’ ὁρόων Γανυμήδεος ἔγραφε μορφὴν χερσὶν
ἀφωνήτοισι, καὶ ὁππότε δέρκετο Βάκχας, ἥβην χρυσοπέδιλον
ἐχέφρονι δείκνυε σιγῇ. τοῖα Μάρων ἐχάρασσε πολύτροπα
δάκτυλα πάλλων, καὶ ποδὸς εὐρύθμοιο σοφὴν ἀνεσείρασεν
ὁρμήν, ἀσταθέος τελέσας πολυκαμπέα μέτρα χορείης. ἵστατο δὲ
τρομέων, δεδοκημένος ὄμματι λοξῷ, τίς τίνα νικήσειε, τίς
εἰς ἑὸν οἶκον ἱκάνοι μείζονα καὶ πλήθοντα μέθης κρητῆρα
κομίζων. Σειληνὸς δ’ ἐχόρευε· πολυστρέπτοιο δὲ τέχνης σύμβολα
τεχνήεντα κατέγραφε σιγαλέη χείρ. καἰ παλάμαις τότε τοῖος
ἔην τύπος, ὥς ποτε πολλὴ υἱέι Κυρήνης ἔρις ἔμπεσε καὶ
Διονύσῳ ἀμφὶ πότου, μάκαρες δὲ συνήιον· οὐ τότε πυγμή. οὐ
δρόμος, οὐ τότε δίσκος ἀέθλια· παιδὶ Φοίβου ὄργανα κεῖτο
κύπελλα μεμηλότα καί Διονύσῳ καὶ δίδυμοι κρητῆρες, ὁ μὲν
χρονίου χύσιν οἴνου, ὃς δὲ φέρων νέα δῶρα φιλοπτόρθοιο
μελίσσης· καὶ Κρονίδης ἐκάθητο δικασπόλος, ἀθλοφόροις δὲ
ἁβρὸς ἀγὼν τετάνυστο μελισταγέος περὶ νίκης· ὄργανα κεῖτο
κύπελλα· καὶ, ὡς χρυσόπτερος Ἑρμῆς, αὐτὸς Ἔρως ἐρόεις
ἐναγώνιος εἰς μέσον ἔστη, χειρὶ μιῇ καὶ κισσὸν ἔχων καὶ
θαλλὸν ἐλαίης, Βάκχῳ κίσσινον ἄνθος, Ἀρισταίῳ δὲ
προτείνων στέμμασι Πισαίοισιν ἐοικότα θαλλὸν ἐλαίης, Παλλάδος
ἁγνὸν ἄγαλμα. μελικρήτῳ δὲ κυπέλλῳ πρῶτος Ἀρισταῖος
κεράσας ὠδῖνα μελίσσης ὤρεγεν ἀθανάτοισι σοφὸν ποτόν,
ἄλλον ἐπ’ ἄλλῳ εὐφραίνων, καὶ ἔνειμε δέπας στοιχηδὸν
ἑκάστῳ· τοῖσι μὲν ἀρχομένοισιν ἐυρραθάμιγγος ἐέρσης
ὀξύτατος κόρος ἔσκεν, ἀρυομένων δὲ κυπέλλων τὸ τρίτον
ἠρνήσαντο, καὶ οὐχ ἥψαντο τετάρτου, καὶ μέλιτος μέμψαντο
ταχὺν κόρον· ἡδυπότου δὲ ἁβροχίτων Διόνυσος ἀπὸ κρητῆρος
ἀφύσσων κούφισε δισσὰ κύπελλα καὶ ὤρεγε δίζυγι παλμῷ τὸ
πρῶτον Κρονίδῃ, τὸ δὲ δεύτερον ὤπασεν Ἥρῃ, πατροκασιγνήτῳ
τρίτατον δέπας ἐννοσιγαίῳ· ἑξείης δ’ ἅμα πᾶσι θεοῖς καὶ
Ζηνὶ τοκῆι τερπομένοις ἐκέρασσε, κατηφιόωντι δὲ μούνῳ
μειδιόων ἐτίταινε δέπας ζηλήμονι Φοίβῳ· οἱ δὲ πολυσπερέεσσι
νόον θέλγοντο κυπέλλοις, διψαλέοι δ’ ἔτι μᾶλλον ἀεὶ γίνοντο
πιόντες, καὶ πάλιν ᾔτεον ἄλλο, καὶ οὐ κόρος ἔσκε
κυπέλλων. ἀθάνατοι δ’ ὀλόλυξαν, ἐπετρέψαντο δὲ Βάκχῳ
οἰνάδος ἡδυπότοιο φέρειν πρεσβήια νίκης· καὶ μεθύων
ἀκίχητος Ἔρως, ὀχετηγὸς ἀγῶνος, κισσῷ βοτρυόεντι κόμην
ἔστεψε Λυαίου. τοῦτο σοφῇ παλάμῃ κερόεις Σειληνὸς ὑφαίνων
δεξιτερὴν μὲν ἔπαυσε, πολυσκάρθμῳ δὲ πεδίλῳ ἐκ χθονὸς
ᾐώρητο καὶ ἠέρι πέμπεν ὀπωπάς, πῇ μὲν ἐπ’ ἀλλήλοισιν
ὁμόζυγα ταρσὰ συνάπτων, πῇ δὲ διαζεύξας ἑτεραλκέι πάλλετο
τέχνῃ, ἄλλοτε πουλυέλικτος ὑπὲρ δαπέδοιο χορεύων ὀρθὸς
ἐπὶ πτέρναις ἑλικώδεϊ σείετο παλμῷ· δεξιτερῷ δ’ ἄγναμπτος
ἐπεστηρίζετο ταρσῷ δάκτυλον ἄκρον ἔχων ἑτέρου ποδός, ἢ
γόνυ κάμψας συμφερταῖς παλάμῃσιν ἢ ἐκταδίην πτύχα μηρῶν
Σειληνὸς βαρύγουνος, ἔχων ποδὸς ὄρθιον ὁρμήν· καὶ πόδα
λαιὸν ἄειρεν ἐπὶ πλευροῖο καὶ ὤμου κουφίζων ἑλικηδόν,
ὀπισθοτόνῳ δ’ ὑπὸ τέχνῃ καμπύλον ᾐώρησεν ἐπ’ αὐχένι
ταρσὸν ἑλίξας· καὶ βαλίῃ στροφάλιγγι παλιννόστοιο χορείης
ὕπτιος αὐτοέλικτος ἐκάμπτετο κυκλάδι τέχνῃ πεπταμένην
ἐπίκυρτον ἐς ἠέρα γαστέρα φαίνων, τὴν αὐτὴν στεφανηδὸν
ἀτέρμονα νύσσαν ἀμείβων· καὶ κεφαλὴ πεφόρητο παρήορος, οἷά
περ αἰεὶ ἁπτομένη δαπέδοιο καὶ οὐ ψαύουσα κονίης· καὶ ποδὶ
λαχνήεντι πέδον Σειληνὸς ἀμύσσων ἄστατος ἔνθα καὶ ἔνθα
ποδῶν βακχεύετο παλμῷ. καὶ τότε γούνατα κάμνε, τινασσομένου
δὲ καρήνου ὕπτιος αὐτοκύλιστος ἐπωλίσθησεν ἀρούρῃ· καὶ
ποταμὸς μορφοῦτο· δέμας δέ οἱ ἔβλυεν ὕδωρ χεύμασιν
αὐτομάτοισιν· ἀμειβομένου δὲ μετώπου εἰς προχοὴν ἐπίκυρτον
ἐκυμαίνοντο κεραῖαι, καὶ ῥόθιον κορυφοῦτο κυκώμενον ὕψι
καρήνου, καὶ βυθὸς ἰχθυόεις ψαμάθῳ κοιλαίνετο γαστήρ·
Σειληνοῦ δὲ χυθέντος ἀμειβομένη πέλε χαίτη εἰς θρύον
αὐτοτέλεστον· ὑπὲρ ποταμοῖο δὲ γείτων ὀξυτενὴς σύριζε δόναξ
δεδονημένος αὔραις αὐτοφυής. γλυκερὴν δὲ Μάρων ἀνεδήσατο
νίκην, ἀγκὰς ἔχων κρητῆρα βεβυσμένον ἡδέος οἴνου· Σειληνοῦ
δὲ χυθέντος ἀέθλιον, οἷά τε λοιβήν, ἀργύρεον κρητῆρα λαβὼν
ἔρριψε ῥεέθροις, καὶ προχοὰς ἐμέθυσσε χοροπλεκέος ποταμοῖο,
χῶρος ὅθεν κρητῆρος ἐπώνυμος, ἡδυπότου δὲ Σειληνοῦ
κελάδοντος ἀκούεται Εὔιον ὕδωρ. καί τινα μῦθον ἔλεξε Μάρων
ποταμηίδι πηγῇ· οὔ σε Μάρων, Σειληνέ, Βιάζεται· εἰς σὲ δὲ
ῥίψω οἶνον ἐρευθιόωντα καὶ οἰνοδόκον σε καλέσσω. δέξο,
μέθης ἀκόρητε, τεὸν μέθυ, δέχνυσο Βάκχου ἀργύρεον κρητῆρα,
καὶ ἔσσεαι ἀργυροδίνης. εἰλιπόδη Σειληνέ, καὶ ἐν προχοῇσι
χορεύεις, σεῖο ποδῶν στροφάλιγγα καὶ ἐν ῥοθίοισι φυλάσσεις,
εἰσέτι κωμάζεις διερὸν τύπον· ἀλλὰ σὺ Βάκχαις ἵλαθι καὶ
Σατύροισι καὶ οἰνοδότῃσιν ὀπώραις, Σειληνοὺς δὲ φύλασσε,
τεῆς βλάστημα γενέθλης· ἀκροπότῃ δὲ Μάρωνι χαρίζεο, μηδέ σε
νίκης ζῆλον ὑποκλέπτοντα καὶ ὲν ποταμοῖσι νοήσω. ὕδασι
μᾶλλον ἄεξε Μαρωνίδος οἶνον ὀπώρης· ἔσσο καὶ ἐν
ποταμοῖσιν ὁμοφρονέων Διονύσῳ. νήπιε, τίς σε δίδαξεν
ἀρειοτέροισιν ἐρίζειν; Σειληνὸς πάλιν ἄλλος, ὑπέρβιον
αὐλὸν ἀμείβων, αὐχένα γαῦρον ἄειρε καὶ εἰς ἔριν ἤλυθε
Φοίβῳ· ἀλλά ἑ γυμνώσας λασίου χροός, ἔρνεϊ δήσας,
ἔμπνοον ἀσκὸν ἔθηκε, καὶ ὑψόθι πολλάκι δένδρου ἐνδόμυχος
κόλπωσε τύπον μιμηλὸν ἀήτης, οἶα πάλιν μέλποντος ἀσιγήτοιο
νομῆος· καἰ μιν ἐποικτείρων μορφώσατο Δελφὸς Ἀπόλλων, καὶ
ποταμὸν ποίησεν ὁμώνυμον· εἰσέτι κείνου Σειληνοῦ λασίοιο
φατίζεται ἀγκύλον ὕδωρ, καὶ κτύπον ἠνεμόφοιτον ἐρεύγεται,
οἶά περ αἰεὶ ἀντιτύποις δονάκεσσι μελιζομένου Φρυγὸς
αὐλοῦ. καὶ σὺ δέμας μετάμειψας ἀρείονι νεῖκος ἀνάψας
Σειληνῷ προτέρῳ πανομοίιος. ἀλλὰ σὺ νύμφην μηκέτι
μαστεύσειας ἀσάμβαλον ἠθάδα Βάκχην, Βάκχην λυσιέθειραν
ὀρειάδα· λυσικόμων γὰρ Νηιάδων ἀπέλεθρος ἐυφραίνει σε
γενέθλη. μηκέτι μαστεύσῃς ὀφιώδεα δεσμὰ Λυαίου, ἐγχέλυας
μεθέπων σκολιὴν ὠδῖνα ῥεέθρων, καὶ στικταῖς φολίδεσσιν
ἀρηρότες ἀντὶ δρακόντων ἰχθύες ὑμετέροισιν ἐφερπύζουσι
ῥεέθροις. εἰ δὲ σὺ βοτρυόεντος ἐνοσφίσθης Διονύσου. μᾶλλον
ἐπολβίζω σε· σὺ γὰρ καὶ βότρυν ἀέξεις· τί πλέον ἤθελες
ἄλλο τεῶν θρεπτῆρα ῥοάων Ζῆνα φέρων μετὰ Βάκχον, ὅλης
γενετῆρα γενέθλης; ἀντὶ τεῶν Σατύρων ποταμῶν στίχες· ἀντὶ
δὲ ληνοῦ Ὠκεανοῦ κελάδοντος ὑπὲρ νώτοιο χορεύεις. εἴκελον
εἶδος ἔχεις καὶ ἐν ὕδασιν· οὐ νέμεσις δὲ Σειληνὸν
κομόωντα βοοκραίροισι μετώποις ταυρείην κερόεσσαν ἔχειν
ποταμηίδα μορφήν. εἶπε Μάρων· καὶ πάντες ἐθάμβεον ἀγκύλον
ὕδωρ Σειληνοῦ ζαχύτοιο κυβιστητῆρος ἰδόντες. ἰσοφυὲς μίμημα
πολυγνάμπτου ποταμοῖο. εἰκοστὸν μεθέπει φονίου βουπλῆγα
Λυκούργου, εἰς βυθὸν ἰχθυόεντα διωκομένου Διονύσου. λῦτο δ’
ἀγών· Σάτυροι δὲ σὺν εὐθύρσῳ Διονύσῳ βότρυος ἀφνειοῖσιν
ἐναυλίζοντο μελάθροις. τοῖσι δὲ δαινυμένοις ἐπεκώμασαν
οἰνάδες Ὧραι· καὶ κτύπος ἦν τυπάνων ἐπιδόρπιος, ὀξὺ δὲ
σύρεγξ ἀμφιλαφὴς ἐλίγαινεν, ἀρυόμενοι δὲ κυπέλλοις οἰνοχόοι
μογέεσκον ἀλωφήτῳ παρὰ δείπνῳ· καὶ πλέον αἰτίζεσκον
ὀπάονας οἶνον ἀφύσσειν δαιτυμόνες σαίνοντες· ἀνεσκίρτησε δὲ
Βάκχη κύμβαλα δινεύουσα, φιλοσκάρθμοιο δὲ κούρης ἄπλοκος
ἀκρήδεμνος ἐσείετο βόστρυχος αὔραις. καὶ θεὸς ἀμπελόεις,
καλέσας Σταφύλοιο γυναῖκα, αὐχμὸν ἀποσμήξας ἐπεκόσμεεν
οἴνοπι πέπλῳ· καὶ Πίθου εὐρυγένειον ὅλον ῥυπόωντα καθήρας
ἀργεννῷ παλίνορσος ἀνεχλαίνωσε χιτῶνι. ῥίψας πένθιμα πέπλα
χυτῇ πεπαλαγμένα τέφρῃ· οὐκέτι δ’ αὐτοχύτοισι παρήια
δάκρυσι δεύων βότρυς ἀνεστενάχιζε, Διωνύσῳ δὲ πιθήσας
φωριαμοὺς ὤιξε θυώδεας· οἰγομένων δὲ μαρμαρυγὴ σελάγιζε
πολυγλήνων ἀπὸ πέπλων· κεῖθεν ἑλὼν Σταφύλου βασιλήια φαιδρὰ
τοκῆος δύσατο πορφυρέῳ πεπαλαγμένα φάρεα κόχλῳ, καὶ θαλίης
ψαύοντι συνειλαπίναζε Λυαίῳ. τοῖσι δὲ τερπομένοισιν ἀνέδραμεν
Ἕσπερος ἀστὴρ φέγγος ἀναστείλας χοροτερπέος ἠριγενείης.
δαιτυμόνων δὲ φάλαγγες ἀμοιβαδὶς ἔνδοθεν αὐλῆς ὕπνου δῶρον
ἕλοντο βαθυστρώτων ἐπὶ λέκτρων. καὶ Πίθος ἄλχι Μάρωνος
ἀνήιεν εἰς μίαν εὐνήν, νεκταρέης εὔοδμον ἀναβλύζων πόμα
ληνοῦ, ἀλλήλους δ’ ἐμέθυσσαν ἴσην πέμποντες ἀυτμὴν
πάννυχον. Εὐπετάλη δέ, τιθηνήτειρα Λυαίου, δαλὸν ἀναψαμένη
καὶ Βότρυϊ καὶ Διονύσῳ δισσὴν ἀμφοτέροις ἁλιπόρφυρον
ἔντυεν εὐνήν· γείτονι δ’ ἐν θαλάμῳ Σατύρων δίχα, νόσφι
Λυαίου, ἀμφίπολοι στορέσαντο λέχος χρύσειον ἀνάσσῃ. Βάκχῳ
δ’ ἦλθεν ὄνειρος, Ἔρις πολέμοιο τιθήνη, ἅρμασι μιμηλοῖσιν
ἐφεδρήσσουσα λεόντων, Ῥείης εἶδος ἔχουσα, φιλοκροτάλοιο
θεαίνης· καὶ Φόβος ἡνιόχευεν ὀνειρείων ζυγὰ δίφρων
ἀντιτύποις μελέεσσι νόθος μορφούμενος Ἄττις, καὶ θρόον ὀξὺν
ἔχων ἁπαλόχροος ἄρσενι μορφῇ ἡνίοχον Κυβέλης ἀπεμάξατο
θήλεϊ φωνῇ· Βάκχου δ’ ὑπναλέοιο παρεστηκυῖα καρήνῳ φοιτὰς
Ἔρις νεμέσησε, καὶ ἐγρεμόθῳ φάτο φωνῇ· ὑπνώεις, Διόνυσε
θεηγενές· εἰς ἐνοπὴν δὲ Δηριάδης καλέει σε, καὶ ἐνθάδε
κῶμον ἐγείρεις· μητρυιὴ δ’ ὁρόωσα τεὴν φύξηλιν Ἐνυὼ Ἥρη
κερτομέει σε, σὺ δὲ στρατὸν εἰς χορὸν ἕλκεις. αἰδέομαι
Κρονίωνι φανήμεναι, ἄζομαι Ἥρην, ἄζομαι ἀθανάτους, ὅτι μὴ
κάμες ἄξια Ῥείης· Τιτήνων δ’ ὀλετῆρα, προασπιστῆρα τοκῆος,
αὐχένα γαῦρον ἔχοντα κατ’ οὐρανὸν Ἄρεα φεύγω, ἀσπίδα
κουφίζοντα διάβροχον ἠθάδι λύθρῳ· καὶ γνωτὴν δέο μᾶλλον,
ἀριστογόνοιο τοκῆος αὐτοτελῆ γονόεντος ἀμήτορα παῖδα
καρήνου, Παλλάδα δειμαίνω κορυθαιόλον, ὅττι καὶ αὐτὴ
μέμφεται ἄρσενα Βάκχον ἀεργέα θῆλυς Ἀθήνη· εἴκαθεν αἰγίδι
θύρσος, ἐπεί ποτε Παλλὰς ἀγήνωρ αἰγίδα κουφίζουσα πύλας
ἔστεψεν Ὀλύμπου, Τιτήνων σκεδάσασα θυελλήεσσαν Ἐνυώ,
πατρῴου δ’ ἐγέραιρε σοφὴν ὠδῖνα καρήνου· καὶ σὺ Διὸς
γονόεσσαν ἐπαισχύνεις πτύχα μηροῦ. ἠνίδε, πῶς γελόωσι καὶ
Ἑρμείας καὶ Ἀπόλλων, ὃς μὲν ἀερτάζων δίδυμον βέλος
εἰσέτι λύθρῳ ὑψιλόφων τεκέων πεπαλαγμένον Ἰφιμεδείης, ὃς
δὲ καταφθιμένοιο πολυβλεφάροιο νομῆος ῥάβδον ἔχων ὀλέτειραν·
ἐγὼ δ’ ἐμὸν αἰθέρα φεύγω μῶμον ἀλυσκάζουσα φυγοπτολέμου
Διονύσου. θύρσους δ’ ἠρεμέοντας ὀπιπεύουσα Λυαίου μέμφεται
ὀρχηστῆρι φιλοσκοπέλῳ Διονύσῳ παρθένος ἰοχέαιρα,
κυβερνήτειρα δὲ δίφρου οὐτιδανῶν ἐλάφων, βαλίων ὀλέτειρα
λαγωῶν, μέμφεται οὐρεσίφοιτος ὀρειάδος ἐγγύθι Ῥείης
πορδαλίων ἐλατῆρι καὶ ἡνιοχῆι λεόντων. παιδὸς ἐμοῦ Διὸς
οἶκον ἀναίνομαι· ἐν γὰρ Ὀλύμπῳ ἅζομαι αὐχήεσσαν
ἀγαλλομένην ἔτι Λητώ, ἰὸν ἐμοὶ τανύουσαν ἑῶν χραισμήτορα
λέκτρων, γηγενέος Τιτυοῖο ποθοβλήτοιο φονῆα. καὶ διδύμαις
ὀδύνῃσιν ἱμάσσομαι, ὅττι δοκεύω ἀχνυμένην Σεμέλην καὶ
ἀγήνορος ἀστέρα Μαίης. οὐ σὺ Διὸς τεκέεσσιν όμοίιος· οὐ
κτάνες ἰῷ Ὦτον ἀπειλητῆρα καὶ ὑψιπόδην Ἐφιάλτην, οὐ
Τιτυὸν πτερόεντι τεῷ κατέπεφνες ὀτστῷ. οὐ θρασὺν Ὠρίωνα
δυσίμερον, οὐ πρόμον Ἥρης Ἄργον, ἀεξικάκοιο βοοσκόπον υἱὸν
ἀρούρης, Ζηνὸς ὀπιπευτῆρα βοοκραίρων ὑμεναίων· ἀλλὰ παρὰ
Σταφύλῳ καὶ Βότρυϊ κῶμον ὑφαίνεις, ἀκλειὴς ἀσίδηρος
ἐποίνιον ὕμνον ἀείδων· αἰσχύνεις Σατύρων χθόνιον γένος,
ὅττι καὶ αὐτοὶ Βακχιάδος ψαύοντες ἀναιμάκτοιο χορείης
Ἄρεος ἐλπίδα πᾶσαν ἐπετρέψαντο κυπέλλοις. ἔστι καὶ
εἰλαπίνη μετὰ φύλοπιν, ἔστι χορεύειν Ἰνδῴην μετὰ δῆριν
ἔσω Σταφύλοιο μελάθρων· πηκτίδες ἄψ αὔουσιν ἐνυαλίην μετὰ
νίκην· νόσφι πόνων οὐκ ἔστιν ἀνέμβατον αἰθέρα ναίειν· οὐ
πέλε ῥηιδίη μακάρων ὁδός· ἐξ ἀρετῆς δὲ ἀτραπὸς Οὐλύμποιο
θεόσσυτος εἰς πόλον ἕλκει. τέτλαθι καὶ σὺ πόνους πολυειδέας·
οὐρανίην γὰρ Ἥρη σοὶ κοτέουσα Διὸς μαντεύεται αὐλήν. ὥς
φαμένη πεπότητο. θεὸς δ’ ἀνεπήλατο λέκτρων, φρικτὸν ἔχων
ἔτι δοῦπον ἀπειλητῆρος ὀνείρου καὶ θρασὺς ἄνθορε Βότρυς,
ἑὸν δ’ ἔνδυνε χιτῶνα Σιδονίης ἀκτῖνας ἀκοντίζοντα θαλάσσης,
καὶ χρυσέῳ συνέεργεν ἀρηρότα ταρσὰ πεδίλῳ· ὤμοις δ’
ἀκαμάτοις διμερῆ κληίδα φυλάσσων φαιδρὸν ἁλιχλαίνων
περονήσατο φᾶρος ἀνάκτων, πατρῴην λαγόνεσσι βαλὼν ὑψήνορα
μίτρην, σκῆπτρον ἔχων. Σάτυροι δὲ δαφοινήεσσαν ἀπήνην
πορδαλίων ἔζευξαν ἐπειγομένῳ Διονύσῳ· Σειληνοὶ δ’ ἀλάλαζον·
ἐμυκήσαντο δὲ Βάκχαι θυρσοφόροι· στρατιαὶ δὲ συνήλυδες εἰς
μόθον Ἰνδῶν στοιχάδες ἐρρώοντο· καὶ ἔβρεμεν αὐλὸς Ἐνυοῦς·
κεκριμένας δὲ φάλαγγας ἐκόσμεον ἡγεμονῆες. καί τις ὑπὲρ
νώτοιο θορὼν ἐπιβήτορι παλμῷ εἰς δρόμον ἐσσυμένης λοφίην
ἐπεμάστιεν ἄρκτου λυσσαλέης· ἕτερος δὲ δασύτριχα γαστέρα
νύσσων ἄγριον ἡνιόχευε καλαύροπι ταῦρον ἀλήτην, πλευραῖς
ἀμφοτέραις κεχαλασμένα ταρσὰ συνάπτων· ὅς δὲ δασυστέρνων
ῥαχίης ἐπέβαινε λεόντων αὐχενίων πλοκάμων δεδραγμένος ἀντὶ
χαλινοῦ. καὶ μέγαρον πατρῷον ὁμοῦ καὶ κλῆρον ἐάσας βότρυς
ἐρευθήεις, τετράζυγον ἄρμα τιταίνων, σύνδρομος ἡνιόχευε
φιλοσταφύλῳ Διονύσῳ, δμῶας ἔχων κατόπισθε· μέθῃ δ’ ἄμα
μητέρι νύμφη λευκοχίτων ἀνέβαινεν ἐς ἀργυρόκυκλον ἀπήνην,
καὶ ζυγίων Φασύλεια κυβερνήτειρα λεπάδνων εἰς λόφον ἡμιόνων
χρυσέην ἐλέλιζεν ἱμάσθλην· καὶ Πίθος εὐρυκάρηνος, ὀπίστερον
ἅρμα τιταίνων, ἔσπετο θητεύων καὶ Βότρθϊ καὶ Διονύσῳ. οὐ
μὲν ἔην ἀγέραστος· ἑλὼν δέ μιν εἰς χθόνα Λυδῶν Βάκχος
ἄναξ ἔστησε μέθης ἐγκύμονι ληνῷ, δεχνύμενον χυτὸν ὄγκον
ἐυρραθάμιγγος ὀπώρης ἄγγεσιν οἰνοδόκοις, ὅθεν οὔνομα
τοῦτο φυλάσσων πορφυρέῳ κενεῶνι πίθος παρὰ γείτονι ληνῷ
ἵσταται Εὔια δῶρα δεδεγμένος εἰσέτι Βάκχου, σῆμα Πίθου
προτέροιο· καὶ εἰ βροτέην λάχε φωνήν, τοῖον ἔπος Σατύροισιν
ἐρεύγετο κῶμον ἀκούων· εἰμὶ Πίθος, προτέροιο φερώνυμος,
ἄγχι δὲ ληνοῦ δέχνυμαι ἡμερίδων γλυκερὸν ῥόον· Ἀσσυρίου
δὲ λάτρις ἐγὼ Σταφύλου καὶ Βότρυος, ἀμφοτέρους δὲ νηπιάχους
ἔθρεψα γέρων τροφός· εἰσέτι δ’ ἄμφω, οἶα πάλιν ζώοντας,
ἐμαῖς λαγόνεσσιν ἀείρω. καὶ τὰ μὲν ὣς ἤμελλε μετὰ χρόνον
ὀψὲ τελέσσαι Βάκχος ἄναξ. περόων δὲ Τύρον καὶ Βύβλον
ὁδεύων καὶ ποταμοῦ θυόεντος Ἀδώνιδος εὔγαμον ὔδωπ καὶ
σκόπελον Λιβάνοιο καὶ ἔνδια Κυπρογενείης, Ἀρραβίης ἐπέβαινε,
καὶ εὐόδμων ὑπὸ δένδρων Νυσιάδος τανύφυλλον ἐθάμβεε δειράδα
λόχμης καὶ πόλιν αἰπύδμητον, ἀκοντοφόρων τροφὸν ἀνδρῶν.
ἔνθά τις, Ἄρεος αἷμα, μιαιφόνος ᾤκεεν ἀνήρ, ἤθεσι
ῥιγεδανοῖσιν ἔχων μίμημα τοκῆος, ὀθνείους ἀθέμιστος
ἀμεμφέας εἰς μόρον ἕλκων, αἰνομανὴς Λυκόοργος· ἀποκταμένων
δὲ σιδήρῳ ἔστεφεν ἀνδρομέοισιν ἑὸν πυλεῶνα καρήνοις
εἴκελος Οἰνομάῳ καὶ ὁμόχρονος, οὗ ποτε δειλὴ πατρὸς
ἀνυμφεύτοισι δόμοις ἐφυλάσσετο κούρη χήρη, γηραλέη, γαμίων
ἔτι νῆες Ἐρώτων, εἰσόκε Τανταλίδης, ἱππήλατον οἶδμα
χαράσσων, ἄβροχον ἅρμα φέρων τετράζυγον ἐννοσιγαίου
νυμφίδιον δρόμον εἶχεν, ὅτε τροχοειδέι κύκλῳ Μυρτίλος
αἰολόμητις ἐπίκλοπον ἤνυσε νίκην μιμηλῷ τελέσας ἀπατήλιον
ἄξονα κηρῷ, οἶκτον ἔχων καὶ ἔρωτα γοήμονος Ἱπποδαμείης·
καὶ δρόμος ἦν ἀνόνητος· ὑπ’ Ἠελίοιο δὲ δίφρῳ κηροπαγὴς
φλογόεντι τύπος θερμαίνετο πυρσῷ, καὶ τροχὸν ἠκόντιζε λυθεὶς
μινυώριος ἄξων. τοῖος ἔην Λυκόοργος ὁμότροπος· ἀχθοφόρους
δὲ πολλάκις ἐν τριόδοισιν ἀλήμονας ἄνδρας ὁδίτας δήσας εἰς
δόμον εἷλκεν, Ἐνυαλίῳ δὲ τοκῆι δαιτρεύων ἱέρευε·
δαϊζομένων δὲ μαχαίρῃ ἄκρα λαβὼν ἐπύκαζε κακοξείνους
πυλεῶνας. ὡς δ’ ὅτε δυσμενέων μετὰ φύλοπιν ὀψὲ μολόντος
ἀνδρὸς ἀκοντοφόροιο νέης ἀναθήματα νίκης, ἀσπίδες ἢ
πήληκες, ἐπεκρεμόωντο μελάθρῳ, οὕτω καὶ φονίοιο παρὰ
προπύλαια Λυκούργου ἄκρα ποδῶν καὶ χεῖρες ἐπῃώρηντο
θανόντων. καὶ φόνος ἦν· ξενίου δὲ Διὸς παρὰ γείτονι βωμῷ
ὀθνεῖοι στενάχοντες ἐμιστύλλοντο μαχαίρῃ, οἷα βόες καὶ
μῆλα, περιρραίνοντο δὲ βωμοὶ σφαζομένων, στικτὴ δὲ κόνις
φοινίσσετο λύθρῳ δώματος ἀμφὶ θύρετρα· βιαζόμενοι δὲ πολῖται
ἀντὶ Διὸς σπεύδοντο θυηπολέειν Λυκοόργῳ. Οὐδ’ ἔλαθες,
Διόνυσε, δολορραφέος φθόνον Ἤρης· ἀλλὰ πάλιν κοτέουσα τεῇ
θεόπαιδι γενέθλῃ ἄγγελον Ἶριν ἔπεμπε δυσάγγελον, ὄφρά σε
θέλξῃ κλεψινόῳ κεράσασα δόλῳ ψευδήμονα πειθώ· δῶκε δέ οἱ
βουπλῆγα θεημάχον, ὄφρα κομίσσῃ Ἀρραβίης μεδέοντι,
Δρυαντιάδῃ Λυκοόργῳ. οὐδὲ θεὰ δήθυνεν· ἀμειβομένῳ δὲ
προσώπῳ Ἄρεος ἀντιτύποιο νόθην ἐψεύσατο μορφήν· καὶ λόφον
εὐπήληκα διαιθύσσουσα καρήνου, δαιδαλέους κροκόεντας ἑοὺς
ῥίψασα χιτῶνας, κερδαλέῳ θώρηκι καλύπτετο, μαῖα κυδοιμοῦ,
αἱμαλέῳ θώρηκι, καὶ ἐγρεκύδοιμον ἀπειλὴν ἄρσενα κερδαλέη
βλοσυρῷ πέμπουσα προσώπῳ γλῶσσαν Ἐνυαλίου τροχαλῇ μιμήσατο
φωνῇ· τέκνον, ἀνικήτου σπόρος Ἄρεος, ἦ ῤα καὶ αὐτὸς
Βασσαρίδων τρομέεις ἁπαλόχροα θῆλυν ἀπειλήν; οὐκ ἀπὸ
Θερμώδοντος Ἀμαζόνες εἰσὶ καὶ αὐταί, οὐκ ἀπὸ Καυκασίοιο
μαχήμονές εἰσι γυναῖκες· οὐ θοὰ τόξα φέρουσι καὶ οὐ
δονέουσιν ὀιστούς· οὐ θρασὺν ἵππον ἔχουσιν Ἀρήιον· οὐδ’
ὑπὲρ ὤμων βάρβαρον ἡμιτέλεστον ἐλαφρίζουσι βοείην.
αἰδέομαι καλέων σε ποτὶ κλόνον, ὅττι γυναῖκες δῆριν
ἀπειλείουσιν ἀδηρίτῳ Λυκοόργῳ. ἠρεμέεις, Λυκόοργε,
κορυσσομένου Διονύσου; θνητὸς ἀνὴρ πέλεν οὗτος ἀώριος, οὐκ
ἀπὸ φύτλης οὐρανίης βλάστησε· Διὸς δέ μιν Ἑλλάδι φήμῃ
ἔμμεναι ἔπλασε μῦθος· ἐγὼ δ’ οὐκ οἶδα πιθέσθαι ἀμφὶ
τόκου Κρονίωνος, ὅτι βροτὸν ἄρσενι μηρῷ υἱέα θῆλυν
ἔτικτε πατὴρ ἐμὸς ὑψιμέδων Ζεύς· μύθοις ψευδαλέοις οὐ
πείθομαι, εἰ βροτὸς ἀνὴρ Ζηνὸς ἐμοῦ τόκον ἔσχεν, ὅθεν
βλάστησεν Ἀθήνη· Ζεὺς ἐμὸς οὐ δεδάηκεν ἀνάλκιδα παῖδα
λοχεῦσαι· Ἄρεα σὸν γενέτην ἔχε μάρτυρον· εἶδες Ἀθήνην
παῖδα Διὸς θήλειαν ἀρειοτέρην Διονύσου. τέκνον ἐμόν,
μεθέπεις ἴδιον σθένος, οὐδὲ χατίζεις πατρὸς Ἐνυαλίοιο, καὶ
εἰ πολέμοισιν ἀνάσσει· ἔμπης δ’. ἢν ἐθέλῃς, θωρήξομαι,
οὐδέ σε λείψω μοῦνον ἐνὶ πτολέμοισι· θεὰ δέ σοι, εἰ χρέος
εἴη, γνωτὴ Ζηνὸς ἄκοιτις ὁμόστολος εἰς μόθον Ἥρη ἕσπεται
υἱωνοῖο προασπίζουσα Λυκούργου στήσω δ’ ὑμετέρου θεοδέγμονος
ἔνδοθι νηοῦ θύρσους Βασσαρίδων, νόθα δούρατα· Βουκεράων δὲ
Κενταύρων ἀτίνακτα κεράατα μακρὰ δαΐξας τοξοφόρων Ἀράβων
κεραελκέα τόξα τελέσσω, ὡς θέμις· ἐκταδίην δὲ ταμὼν
δολιχόσκιον οὐρὴν Σειληνῶν λασίην τελέσω πλήξιππον ἱμάσθλην.
ταῦτα μὲν εἰς σὲ φέρω μετὰ φύλοπιν· ἀπτολέμου δὲ Βάκχου
ξανθὰ πέδιλα γυναικείους τε χιτῶνας πορφυρέους καὶ θῆλυν ἐπ’
ἰξύι κυκλάδα μίτρην γνωτῇ σεῖο δάμαρτι φυλάξομεν
ἀφρογενείῃ, ἅρμενα θήλεα δῶρα· γυναιμανέος δὲ Λυαίου
ἀμφιπόλων στίχα πᾶσαν ἐμοῖς δμώεσσι συνάψω εἰς εὐνὴν
ἀνάεδνον ἀναγκαίων ὑμεναίων, οἷα δορικτήτοισι πέλει θέμις·
οὐτιδανοὺς δὲ ἡμερίδων ὄρπηκας, ἐνέα δῶρα Λυαίου,
θερμοτέρῳ σπινθῆρι δεδέξεται Ἀρραβίη φλόξ. καὶ βριαρὴ
θεράπαινα χοροπλεκέος Διονύσου Βασσαρὶς ἀλλοίην ἐχέτω καὶ
ἀήθεα τέχνην δώματα ναιετάουσα μετ’ οὔρεα, δαιδαλέην δὲ
νεβρίδα καλλείψασα δέμας κρύψειε χιτῶνι, καρπὸν ἀλετρεύουσα
μύλης τροχοειδέι πέτρῳ· καὶ στεφάνους ῥίψασα, καὶ ἣν
καλέουσιν ὀπώρην, ξυνὰ διδασκέσθω μελεδήματα δίζυγι θεσμῷ,
δμωὶς ἀναγκαίη καὶ Παλλάδι καὶ Κυθερείῃ ἠματίοις ταλάροισι
καὶ ἐννυχίοις ὑμεναίοις, κερκίδα κουφίζουσα καὶ οὐκέτι
κύμβαλα Ῥείης. Σειληνοὶ δὲ γέροντες ἐμῆς παρὰ δαῖτα
τραπέζης εὔιον ἀείσωσι, καὶ ἠθάδος ἀντὶ Λυαίου κῶμον
ἀνακρούσωσι καὶ Ἄρεϊ καὶ Λυκοόργῳ. ὣς φαμένου μείδησε
θεὰ χρυσόπτερος Ἶρις, ψευδαλέην ἴρηκος ἐρετμώσασα πορείην.
καί μιν ἰδὼν Λυκόοργος ἑὴν μαντεύσατο νίκην, γινώσκων ταχὺν
ὄρνιν, ὅτι πτερὰ φοίνια πάλλων ἀδρανέας δεδάηκε πελειάδας
εἰς φόβον ἕλκεν· εἶδε γάρ, εἶδεν ὄνειρον ὁμοίιον, ὡς
παρὰ λόχμῃ χαιτήεις κεκόρυστο λέων λυσσώδϊ λαιμῷ καὶ
βαλίων ἐλάφων κεραὴν ἐδίωκε γενέθλην. τοῖον ὄναρ νοέων
ἐκορύσσετο θυιάσι Βάκχαις, Βασσαρίδας κεμάδεσσιν
ἀπειρομόθοισιν ἐίσκων, καὶ πλέον ἔλλαβε θάρσος, ἀναΐξασα
δὲ δαίμων νεύμασιν Ἡραίοισι προάγγελος ἦλθε Λυαίῳ, ταρσὰ
ποδῶν πτερόεντι περισφίγξασα πεδίλῳ, ῥάβδον ἐλαφρίζουσα, καὶ
ὡς Διὸς ἄγγελος Ἑρμῆς Βάκχῳ χαλκοχίτωνι δολοπλόκον ἴαχε
φωνήν· γνωτέ, περισσονόοιο Διὸς τέκος, ἔκτοθι χάρμης ὄργια
σεῖο κόμιζε φιλοξείνῳ Λυκοόργῳ. λεῖπε μόθον, μὴ κτεῖνε
φίλους, μὴ φεῦγε γαλήνην, ἵλαθι μειλιχίοισι· τίς ἤπιον
ἄνδρα δαμάσσει; μηδὲ τεοῖς ἱκέτῃσιν ἀναστήσειας Ἐνυώ· μὴ
τεὸν ἀστερόεντι δέμας θώρηκι καλύψῃς· μὴ κεφαλὴν σφίγξειας
ἀερσιλόφῳ τρυφαλείῃ· μὴ τρίχα μιτρώσειας ἐχιδνήεντι
κορύμβῳ· ἀλλὰ λιπὼν σέο θύρσα μιαιφόνα, καὶ κέρας οἴνου
ἔμπλεον ἡδυπότοιο καὶ ἠθάδα ῥάβδον ἀείρων, εὔια δῶρα
τίταινε φιλοσταφύλῳ Λυκοόργῳ· ἄρτι δέμας κόσμησον
ἀναιμάκτῳ σέο πέπλῳ, ἄρτι μέολς πλέξωμεν ἀθωρήκτοιο
χορείης, καὶ στρατὸς ἠρεμέων μενέτω παρὰ δάσκιον ὕλην, μὴ
μόθον ἐντύνειε γαληναίῳ βασιλῆι· ἀλλά, βαλὼν πλοκάμοισι
φίλον στέφος, ἔρχεο χαίρων εἰς δόμον ἀκλήιστον ἑτοιμοτάτου
Λυκοόργου, ἔρχεο κωμάζων ἅτε νυμφίος· Ἰνδοφόνους δὲ θύρσους
σεῖο φύλαξον ἀπειθέι Δηριαδῆι. οὐ μὲν ἄναξ Λυκόοργος
ἀνάλκιδα θυμὸν ἀέξει· ἔστι γὰρ Ἄρεος αἷμα Διιπετές, ἐν
δὲ κυδοιμοῖς πατρὸς Ἐνυαλίοιο φέρων ἐμφύλιον ἀλκὴν οὐδὲ
τεοῦ Κρονίωνος ὑποπτήξειεν Ἐνυώ. ὣς φαμένη παρέπεισε,
μεταχρονίῳ δὲ πεδίλῳ αἰθέρος ἔνδον ἵκανε. δολοφροσύνῃ δὲ
θεαίνης ἐγρεμόθους Διόνυσος ἑοὺς ἀπεσείσατο θύρσους καὶ
κυνέην λοφόεσσαν ἑῶν ἀνέλυσε κομάων καὶ σάκος ἀστερόνωτον
ἐθήκατο· χειρὶ δὲ γυμνῇ πορφυρέης ἤειρε βεβυσμένον ἄγγος
ἐέρσης, ὀξὺ κέρας καὶ βότρυν ἀπενθέα· μηκεδανὴν δὲ
ἄπλοκον ἀμπελόεντι κόμην ἐστέψατο κισσῷ. καὶ στρατιὴν
εὔοπλον ἐγερσιμόθους τε γυναῖκας ἐγγύθι Καρμήλοιο λιπὼν καὶ
δίφρα λεόντων ἁβροχίτων ἀσίδηρος ἐκώμασε πεζὸς ὁδίτης· καὶ
μέλος εὐφροσύνης ἐπιδόρπιον ἴαχε σύριγξ, καί φίλιον σύριγμα
συνωρίδες ἔβρεμον αὐλῶν χερσὶ δὲ δινεύουσα φιλύια ῥόπτρα
Λυαίου Βασσαρὶς ἐσκίρτησε παρὰ προπύλαια Λυκούργου. καὶ
θρασὺς ὡς ἤκουσεν ἄναξ ἀλάλαγμα χορείης, αὐλοῦ μελπομένοιο
μέλος Βερεκυντίδος ἠχοῦς καὶ καναχὴν σύριγγος, ἀρασσομένης
δὲ καὶ αὐτῆς μαίνετο παπταίνων διδυμόκτυπα κύκλα βοείης· καὶ
θεὸν ἀμπελόεντα παρὰ προθύροισι δοκεύων, σαρδόνιον γελόων,
φιλοκέρτομον ἴαχε φωνήν, Βασσαρίδων ἐλατῆρι χέων ἄσπονδον
ἀπειλήν· ἡμετέρων ὁράᾳς ἀναθήματα ταῦτα μελάθρων; καὶ σύ,
φίλος, κόσμησον ἐμὸν δόμον ἢ σέο θύρσοις ἢ ποσὶν ἢ
παλάμῃσιν ἢ αἱματόεντι καρήνῳ. εἰ κεραοῖς Σατύροισι,
κερασφόρε Βάκχε, κελεύεις, ὑμέας ἶσα βόεσσιν ἐμῷ βουπλῆγι
δαμάσσω. τοῦτό σοι ἐξ ἐμέθεν ξεινήιον, ὄφρά τις εἴπῃ, ἢ
θεὸς ἢ μερόπων τις, ὅτι προπύλαια Λυκούργου ἡμιτόμοις
μελέεσσιν ἐμιτρώθη Διονύσου. οὐ παρὰ Βοιωτοῖσιν ἀνάσσομεν,
οὐ τάδε Θῆβαι, οὐ Σεμέλης δόμος οὗτος, ὅπῃ νόθα τέκνα
γυναῖκες ἀστεροπῇ τίκτουσι καὶ ὠδίνουσι κεραυνῷ. σείεις
οἴνοπα θύρσον, ἐγὼ βουπλῆγα τινάσσω, καί σε διατμήξας βοέου
κατὰ μέσσα μετώπου ὑμετέρην ἐπίκυρτον ἀναρρήξαιμι κεραίην.
ὣς εἰπὼν ἐδίωκε Διωνύσοιο τιθήνας θεινομένας βουπλῆγι·
φιλοσκάρθμων δὲ γυναικῶν ἡ μὲν ἑῆς παλάμης ἀπεσείσατο
κύμβαλα Ῥείης, ἡ δὲ φιλοκροτάλων ἀπεθήκατο τύμπανα χειρῶν,
ἄλλη βοτρυόεσσαν ἀνηκόντιζεν ὀπώρην, ἄλλη νεκταρέοισι
συνωλίσθησε κυπέλλοις· πολλαὶ δ’ αὐτοκύλιστον ἀπερρίψαντο
κονίῃ ἡδυμελῆ σύριγγα καὶ ἔμπνοον αὐλὸν Ἀθήνης. ὡς δ’
ὅτε τις μετὰ χεῖμα γαληναίῃ παρὰ λόχμῃ ἀννεφέλου Φαέθοντος
ἰδὼν τερψίμβροτον ὥρην ποιμὴν κῶμον ἔγειρε, συνωρχήσαντο δὲ
Νύμφαι· ἄφνω δ’ ἐκ σκοπέλοιο χύθη κυκλούμενον ὕδωρ κύμασι
πυργωθέντος ὀρεσσιχύτου ποταμοῖο· αὐτὰρ ὁ συρίζων ἀπεσείσατο
πηκτίδα χειρῶν δειμαίνων θρασὺ χεῦμα χαραδραίου ποταμοῖο,
οἰδαλέῳ μὴ μῆλα κατακρύψειε ῥεέθρῳ· ὣς ὅ γε τερψινόου
σκεδάσας ἀλάλαγμα χορείης εἰς ὄρος ὑψικάρηνον ἀνάμπυκας
ἤλασε Βάκχας· καὶ κλονέων ἀχόρευτος ἀλήμονα θῆλυν Ἐνυώ,
θηγαλέον βουπλῆγα φέρων, κειμήλιον Ἥρης, χαλκοχίτων Λυκόοργος
ἀτευχέι μάρνατο Βάκχῳ· καὶ κέλαδον βρονταῖον ἐπέκτυπε
δύσμαχος Ἥρη, μητρυιὴ βαρύδουπος ἐπιβρίθουσα Λυαίῳ, καί μιν
ἀνεπτοίησε· βαρυζήλου δὲ θεαίνης ὕψι κορυσσομένης ἐλελίζετο
γούνατα Βάκχου· ἔλπετο γὰρ Κρονίωνα προασπίζειν Λυκοόργου,
αἰθερίου πατάγοιο τύπον βρονταῖον ἀκούων· ταρβαλέοις δὲ
πόδεσσι φυγὼν ἀκίχητος ὁδίτης γλαυκὸν Ἐρυθραίης ὑπεδύσατο
κῦμα θαλάσσης. τὸν δὲ Θέτις βυθίη φιλίῳ πήχυνεν ἀγοστῷ,
καί μιν ἔσω δύνοντα πολυφλοίσβοιο μελάθρου χερσὶ φιλοξείνοισιν
Ἄραψ ἠσπάζετο Νηρεύς· τὸν δὲ παρηγορέων φιλίῳ μειλίξατο
μύθῳ· εἰπέ, τί σοι, Διόνυσε, κατηφέες εἰσὶν ὀπωπαί; οὔ σε
χαμαιγενέων Ἀράβων στρατός, οὔ σε διώκων θνητὸς ἀνὴρ
νίκησε, καὶ οὐ βροτέην φύγγες αἰχμήν· ἀλλὰ Διὸς Κρονίδαο
κασιγνήτη δάμαρ Ἥρη οὐρανόθεν κεκόρυστο συναιχμάζουσα
Λυκούργῳ, Ἥρη καὶ μενέχαρμος Ἄρης καὶ χάλκεος αἰθήρ,
τέτρατος ἦν Λυκόοργος ὁ τηλίκος· ὑψιμέδων δὲ πολλάκι σὸς
γενέτης πρόμος αἰθέρος εἴκαθεν Ἥρῃ. σοὶ πλέον ἔσσεται
εὖχος, ὅταν μακάρων τις ἐνίψῃ, ὅττι Διὸς μεγάλοιο δάμαρ
καὶ σύγγονος Ἥρη χεῖρας ἑὰς θώρηξεν ἀθωρήκτῳ Διονύσῳ.
τοῖα παρηγορέων Βρομίῳ μυθήσατο Νηρεύς. καὶ χαροποῖς
ῥοθίοισι καλυπτομένου Διονύσου ἀσχαλόων Λυκόοργος ἐς ὕδατα·
ῥῆξεν ἰωήν· αἴθε πατήρ με δίδαξε μετὰ κλόνον ἔργα
θαλάσσης, ὥς κεν ἀεθλεύσαιμι καὶ ἰχθυβόλων ἐς ἀγῶνα
ἀγρεύσας Διόνυσον, ὑποβρυχίων δ ἀπὸ κόλπων Λυδὸν ἐμὸν
θεράποντα τὸ δεύτερον εἰς χθόνα σύρω. ἀλλ’, ἐπεὶ οὐ μάθον
ἔργα θαλασσοπόρων ἁλιήων καὶ βυθίης οὐκ οἶδα δολορραφέος
δόλον ἄγρης, Λευκοθέης ἔχε δῶμα βαθύρροον, εἰσόκε πόντου
καὶ σὲ καὶ ὃν καλέουσι μεταστήσω Μελικέρτην, σύγγονον αἷμα
φέροντα· καὶ οὐ χρέος ἐστὶ σιδήρου, οὐ χθονίου βουπλῆγος
ἀφειδέος, ἀλλὰ χατίζω ἰχθυβόλων, ἵνα δύντες Ἐρυθραίης
βυθὸν ἅ0λμης ἐνδόμυχον Διόνυσον ἀφαρπάζωσι θαλάσσης·
ἰχθυβόλοι, Νηρῆος ἐρευνητῆρες ἐναύλων, δίκτυα μὴ νεπόδεσσιν
ἐφαπλώσητε θαλάσσης, ἀλλὰ λίνοις Διόνυσον ἐρύσσατε· Λευκοθέη
δὲ εἰς χθόνα νοστήσειε συναγρευθεῖσα Λυαίῳ, καὶ θρασύς εἰς
ἐμόν οἶκον ὁμαρτήσειε Παλαίμων ἀβρέκτοις μελέεσσιν
ὑποδρήσσων Λυκοόργῳ, ὄφρα λιπὼν Ἐφύρειον ἁλιτρεφέων δρόμον
ἵππων δίφρον ἐμὸν ζεύξειεν ἐπιχθονίῃ παρὰ φάτνῃ, αὐτός
ὁμοῦ καὶ Βάκχος ὀπάονες· εἷς δόμος ἔστω, εἷς δόμος
ἀμφοτέροισι, Παλαίμονι καὶ Διονύσῳ. ὣς εἰπὼν κεχόλωτο, καὶ
ἠπείλησε θαλάσσῃ καὶ πολιῷ Νηρῆι, καὶ ἤθελε πόντον
ἱμάσσειν. Ζεύς δὲ πατὴρ ἰάχησεν ἀμαιμακέτῳ Λυκοόργῳ·
ἀφραίνεις, Λυκόοργε, μάτην ἀνέμοισιν ἐρίζων· χάζεο σοῖσι
πόδεσσιν, ἕως ὁρόωσιν ὀπωπαί. ἔκλυες, ὡς τὸ πάροιθεν
ὀρεσσιχύτῳ παρὰ πηγῇ γυμνὴ Τειρεσίας θηήσατο μοῦνον
Ἀθήνην, οὐ δόρυ θοῦρον ἄειρε καὶ οὐ πολέμιζε θεαίνῃ.
ἔμπης μοῦνον ὄπωπε καὶ ὤλεσε φέγγος ὀπωπῆς. τοῖον ἔπος
κατέλεξε δῑ ἠέρος ὑψιμέδων Ζεὺς δυσσεβίην ὑπέροπλον
ὀπιπεύων Λυκοόργου. εἰκοστὸν πρώτιστον ἔχει χόλον
ἐννοσιγαίου καὶ μόθον Ἀμβροσίης ῥηξήνορα καὶ λόχον Ἰνδῶν.
οὐδὲ Δρυαντιάδης προτέρης ἐπελήσατο χάρμης· ἀλλὰ λαβὼν
βουπλῆγα τὸ δεύτερον ἔνδοθι λόχμης ἔθνεα Βασσαρίδων
διζήμενος. ἀμβροσίῃ δὲ δῶκε μένος καὶ θάρσος ἀρειμανές
οὐράνιος Ζεύς, ἣ τότε βακχευθεῖσα κατάσχετος οἴδματι λύσσης
μάρμαρον ἠέρταζε, καταιχμάζουσα Λυκούργου, καὶ βριαρήν
τρυφάλειαν ἀπεστυφέλιξε κομάων. αὐτὰρ ὁ θαρσήεις ἐπεμάρνατο
μείζονι πέτρῳ τρηχαλέῳ, καὶ στέρνα βοώπιδος ἤλασε Νύμφης·
οὐδέ μιν ἐπρήνιξε, χόλῳ δ’ ἀνενείκατο φωνήν· Ἆρες, ἄναξ
πολέμοιο, πάτερ κρατεροῖο Λυκούργου, αἰδόμενος σκοπίαζε τεὸν
γόνον ἀντὶ Λυαίου οὐτιδανήν ἀσίδηρον ὀιστεύοντα γυναῖκα.
πόντος ἐμόν βουπλῆγα βιάζεται· ἐν ῥοθίοις γὰρ κρύπτετο μὲν
Διόνυσος, ἐγὼ δ’ ἄπρηκτος ὁδεύων ἵξομαι εἰς ἐμὸν ἄστυ,
πόνον δ’ ἀτέλεστον ἀνήσω. ἔννεπεν· ἀμβροσίην δὲ μέσην
γυιαλκέι δεσμῷ χειρὶ λαβὼν ἐπίεζε· καὶ ἤθελε δεσμὰ
καθάψαι, οἷα δορικτήτην μετανάστιον εἰς δόμον ἕλκων,
παιδοκόμον Βρομίοιο φέρων θιασώδεα Νύμφην, ἀμφιτόμῳ βουπλῆγι
μετάφρενα δούλια νύσσων. οὐ δέ μιν ἱσταμένην ἀνεσείρασεν,
οὐδέ ἑ λύθρῳ ἀρτιχύτῳ φοίνιξεν ἀρασσομένοιο καρήνου·
ἀλλά φύγε θρασὺν ἄνδρα καὶ εὔξατο μητέρι Γαίῃ ἀμβροσίη
κροκόπεπλος, ὅπως Λυκόοργον ἀλύξῃ. γαῖα δὲ καρποτόκεια
πετασσαμένη κενεῶνα ἀμφίπολον Βρομίοιο φιλήτορι δέξατο κόλπῳ
ἀμβροσίην ζώουσαν· ἀιστωθεῖσα δὲ Νύμφη εἰς φυτόν εἶδος
ἄμειψε καὶ ἀμπελόεις πέλεν ὄρπηξ· σειρὴν δ’ αὐτοέλικτον
ἐπιπλέξασα Λυκούργου ἀγχονίῳ σφήκωσεν ὁμόζυγον αὐχένα
δεσμῷ, μαρναμένη μετά θύρσον ἀπειλητῆρι κορύμβῳ. καὶ φυτόν
αὐδῆεν ζαμενὴς ποιήσατο Ῥείη ἡμερίδων βασιλῆι χαριζομένη
Διονύσῳ· ἀμβροσίη δ’ ὀλόλυξε καὶ ἔμπνοον ἴαχε φωνήν·
οὐδέ, φυτόν περ ἐοῦσα, τεήν ποτε δῆριν ἀλύξω, σὸν δέμας
οὐτήσω καὶ ὲν ἔρνεσιν, ἀντὶ δὲ σειρῆς χαλκείης ἀλύτοις σε
περισφίγξαιμι πετήλοις· εἰς σὲ καὶ ἀμπελόεσσα κορύσσομαι,
ὄφρά τις εἴπῃ· Βασσαρίδες κτείνουσι καὶ ἐν πετάλοισι
φονῆας. φυταλιὰς πεφύλαξο μαχήμονας· ἀντιβίους γὰρ ἡμερίδες
βάλλουσι καὶ αἰχμάζουσιν ὀπῶραι. σοὶ μαχόμην ζώουσα καὶ
ὀλλυμένη σε δαμάσσω· οὕτω ἀριστεύουσι Διωνύσοιο τιθῆναι.
ἔκλυες εἰναλίην ἐχενηίδα, πῶς ἐνὶ πόντῳ ἰχθὺς βαιός
ἄναλκις ἐπέχραε πολλάκι ναύταις ἂψ ἀνασειράζων, ὀλίγῳ δ’
ὑπὸ χάσματι λαιμοῦ μηκεδανὴν ἀνέκοψε κατάσχετον ὁλκάδα
δεσμῷ; δέξο με χερσαίην ἐχενηίδα, δέξο πετήλων αὐτοπέδην
ἀσίδηρον ἐρισταφύλοιο κυδοιμοῦ. μίμνε μοι, αὐτόθι μίμνε
δεδεγμένος υἷα Θυώνης, εἰσόκε νοστήσειε θαλασσαίων ἀπὸ
κόλπων. τοῖα μὲν ἀμπελόεσσα κορυμβοφόρῳ φάτο φωνῇ ἀμβροσίη
τανύφυλλος, ἀρασσομένοιο Λυκούργου· καὶ ,χλοεροῖς δεσμοῖσι
κατάσχετος ἄγριος ἀνὴρ ἀρραγέων ἀτίνακτος ἀλυκτοπέδῃσι
πετήλων ἀμφιπαγὴς ἀλάλαζεν ἀπειλείων Διονύσῳ· οὐδὲ φυγεῖν
σθένος εἶχε, μάτην δ’ ἐτίνασσεν ἀνάγκῃ οὐτιδαναῖς
ἑλίκεσσι περίπλοκον ἀνθερεῶνα· οὐδὲ δῑ ἀσφαράγοιο μέση
πορθμεύετο φωνὴ θλιβομένου στεφανηδόν· ἐκυκλώσαντο δὲ Βάκχαι
αὐχένα μιτρωθέντα μέσον πνικτῆρι κορύμβῳ. καὶ πέλεκυν
δασπλῆτα δορυσσόος ἥρπασεν Ἄρης παιδὸς ἑοῦ· Βρομίην γὰρ
ἐδείδιε λυσσάδα Βάκχην, μὴ φονίῳ βουπλῆγι δέμας πλήξειε
Λυκούργου· οὐδὲ Δρυαντιάδην χλοερῶν ἀπελύσατο δεσμῶν, καὶ
μάλα περ ποθέων, στεροπῇ δ’ ὑπόειξε τοκῆος δοῦπον ἀπειλητῆρα
Διὸς βρονταῖον ἀκούων. καὶ δολιχὴν προθέλυμνον ἐπιπροχυθεῖσα
καρήνῳ ἀνδρὸς ἀμαιμακέτοιο κόμην ὤλοψε Πολυξώ· γαστέρι δ’
ἀντιβίου μανιώδεα χεῖρα βαλοῦσα, ἁπτομένη θώρηκος, ἀνέσπασεν
ἅρπαγι παλμῷ, χωομένη δ’ ἔρρηξε—μαχήμονες, εἴπατε, Μοῦσαι,
οἷον ἔην τότε θαῦμα δαϊζομένοιο χιτῶνος θηλυτέροις
ὀνύχεσσι, σιδηρείου περ ἐόντος—· καὶ ταναοῖς πλέξασα λύγοις
ἑλικώδεα σειρὴν Κλείτη λυσιέθειρα καὶ ἀμπελόεσσα Γιγαρτὼ
εὐπετάλῳ μάστιγι δέμας φοίνιξε Λυκούργου αἱμαλέῃ σμώδιγγι
χαρασσομένων ἐπὶ νώτων· Φλειὼ δ’ εὐρυτέρῃσι κατέγραφε ταρσὸν
ἀκάνθαις αἰνομανής· Ἐρίφη δὲ συνέμπορος Εἰραφιώτῃ
δραξαμένη μέσσοιο δασύτριχος ἀνθερεῶνος ἄνδρα βαλεῖν
μενέαινεν ἐπὶ χθονί· μαρναμένη δὲ Βακχείης Φασύλεια
κυβερνήτειρα χορείης δυσμενέος κενεῶνα κατέγραφεν ὀξέι
κέντρῳ· καὶ Θεόπη κεκόρυστο, τιθηνήτειρα Λυαίου, ῥινοτόρῳ
νάρθηκι· δέμας δ’ ἤρασσε Λυκούργου καὶ Βρομίη Βρομίοιο
φερώνυμος· αἷς ἅμα Νύμφη Κισσηὶς φιλόβοτρυς ἐμάστιεν ἀνέρα
κισσῷ. καὶ πολέμῳ δρυόεντι βιαζομένου Λυκοόργου πῆμα φάνη
πάλιν ἄλλο κακώτερον· Ἀρραβίῃ γὰρ πόντιον ἐννοσίγαιον
ὀρεστιὰς ὥπλισε Ῥείη, σχιζομένων καναχηδὸν ἀκοντιστῆρα
θεμέθλων· καὶ δαπέδου βαθύκολπον ἀπεστυφέλιξεν ὀχῆα αἰχμάζων
τριόδοντι θαλασσομέδων ἐνοσίχθων, ἐνδομύχοις ἀνέμοισιν
ἱμασσομένων κενεώνων, γειοπόνοις ἀνέμοισιν, ἐπεὶ νωμήτορι
παλμῷ χάσματα κοιλαίνουσι σεσηρότα φωλάδες αὖραι· Ἀρραβίης
δ’ ἀτίνακτος ἐσείετο κόλπος ἀρούρης, ἀγχινεφῆ δὲ μέλαθρα
τινάκτορι λύετο παλμῷ· καὶ δρύες εἰς χθόνα πῖπτον,
ἀρασσόμενος δὲ τριαίνῃ Νύσιος ἀμφιέλικτος Ἄραψ ὠρχήσατο
πυθμήν· καὶ πτελέη χθονὶ κεῖτο, κόμην δ’ ἐκονίσσατο δάφνη,
καὶ πίτυς αὐτόρριζος ἐκέκλιτο γείτονι πεύκῃ. ὄφρα μὲν
ἐννοσίγαιος, ὑπὸ χθόνα λάβρος ἀήτης, νερτερίων κευθμῶνα
μετερρίζωσεν ἐναύλων, τόφρα πέλεν κακὸν ἄλλο νεώτερον·
ὑλονόμοι γὰρ θεινόμεναι μάστιγι δρακοντοκόμοιο Μεγαίρης
Νυσιάδες ταυρηδὸν ἐμυκήσαντο γυναῖκες, σφωιτέρων τεκέων
δηλήμονες· ἐσσυμένη δὲ ἡ μὲν ἀνηκόντιζεν ἐς ἠέρα κοῦρον
ἀλήτην ἠερόθεν προκάρηνον ὀλισθήσαντα κονίῃ, ἡ δὲ φίλον
βρέφος εἷλκε, καὶ οὐκ ἐμνήσατο μαζοῦ· ἄλλη παιδοφόνῳ
παλάμην φοίνιξε σιδήρῳ υἱέα δαιτρεύσασα, καὶ ἔπλετο μαινὰς
Ἀγαύη. καὶ σφετέροις τεκέεσσιν ἐπέδραμον, ἀρτιτόκους δὲ
υἱέας, οὓς ἐλόχευσαν, ἐμιστύλλοντο μαχαίρῃ ἄλλος
ὑποπτήσσων μανιώδεα Πανὸς ἱμάσθλην εἰς ἐνοπὴν ἄγραυλον
Ἄραψ βακχεύετο ποιμήν. τοῖα μὲν οἰστρήεντι δόλῳ κυμαίνετο
βούτης δαιτρεύων ἑὰ τέκνα, καὶ υἱέας εἰλαπινάζων
παιδοβόροις γενύεσσι· νοοσφαλέων δὲ βοτήρων ἄτροφον
ἀρσενόπαιδα τόκον τυμβεύσατο γαστὴρ νυμφάων παλάμῃσι·
πολυγνάμπτοις δὲ πετήλοις ἀμφιπαγὴς πεπέδητο, καὶ οὐ γόνυ
κάμψε Λυαίῳ, οὐ Διὶ χεῖρα τίταινεν, ἀλεξήτειραν ἀνάγκης,
οὐ βροντῆς φόβον εἶχεν· ἀπειλήσας δὲ προσώπῳ χώετο
Βασσαρίδεσσιν· ἐπεσσυμένην δὲ καρήνῳ ἀστεροπὴν ἐνόησε, καὶ
οὐχ ὑπόειξε Λυαίῳ. βάλλετο δ’ ἔνθα καὶ ἔνθα, πολυσπερέων
δὲ βολάων τοσσατίην ἕστηκε μένων ἀντίξοον ὁρμήν, Ἄρεα
μοῦνον ἔχων χραισμήτορα, μοῦνος ἐρίζων Ζηνί, Ποσειδάωνι,
Ῥέῃ, Χθονί, Νηρέι, Βάκχῳ. καὶ μογέων ἀχάλινον
ἀπερροίβδησεν ἰωήν· ἅψατε πῦρ, φλέξωμεν ὅλον φυτόν, ἐν
πυρὶ κείσθω βακχικὰ ταῦτα πέτηλα, καὶ αἰθομένας διὰ πόντου
ἡμερίδας ῥίψωμεν ὑποβρυχίῳ Διονύσῳ, ἠνορέης Ἀράβων
σημήιον· ἀλλὰ καὶ αὐτὴ δεξαμένη κατὰ κῦμα Θέτις πυρίκαυτον
ὀπώρην τέφρην ἀμπελόεσσαν ἀποσβέσσειε θαλάσσῃ. λύσατε
φάσματα ταῦτα καὶ αἰόλα μάγγανα δεσμῶν· μάγγανα Νηρεΐδων
Ποσιδήια ταῦτα δοκεύω· λύσατε, καὶ ῥοθίοις με πελάσσατε·
μαντιπόλῳ γὰρ Πρωτέι φαρμακόεντι κορύσσομαι· ἅψατε πεύκην,
ὄφρα μολὼν παρὰ πόντον ἐμῷ ποινήτορι θυμῷ ξεινοδόκον
Βρομίοιο καταφλέξω Μελικέρτην. εἶπεν ἀπειλείων καὶ Νηρέι καὶ
Διονύσῳ Ἀρραβίης σχεδὸν ἦλθεν· Ἐνυαλίου δὲ καμόντα υἱέα
δενδρήεντος ἀνεζώγρησε κυδοιμοῦ Αρεος ἆορ ἔχουσα σιδήρεον,
ἀμφὶ δὲ Βάκχαις δαιμονίης γύμνωσε σελασφόρα νῶτα μαχαίρης,
εἰς φόβον αἰθύσσουσα Κυβηλίδα θῆλυν Ἐνυώ· ἀμβροσίης δὲ
πέτηλα διατμήξασα σιδήρῳ δεσμοὺς βοτρυόεντας ἀπεσφήκωσε
Λυκούργου. καὶ χθονὸς ἐπρήυνε τινάκτορα κυανοχαίτην γνωτὸν
ἑὸν καὶ Ζῆνα πόσιν καὶ μητέρα Ῥείην, ῥυσαμένη Λυκόοργον,
ὅπως ἐναρίθμιος εἴη ἀθανάτοις· Ἄραβες δὲ πολυκνίσων ἐπὶ
βωμῶν, ὡς θεόν, υἷα Δρύαντος ἐμειλίξαντο θυηλαῖς, ἀντὶ
Διωνύσοιο μελιρραθάμιγγος ὀπώρης λύθρον ἐπισπένδοντες
ἀβακχεύτῳ Λυκοόργῳ. καὶ τὰ μὲν ὣς ἤμελλε γέρων χρόνος
ὀψὲ τελέσσαι· Ζεὺς δὲ πατήρ, ἵνα μή τις ἀγηνορέων βροτὸς
ἀνὴρ ἄλλος ἔχων μίμημα δοριθρασέος Λυκοόργου μῶμον
ἀναστήσειεν ἀμωμήτῳ Διονύσῳ, αἰνομανῆ Λυκόοργον ἐθήκατο
τυφλὸν ἀλήτην, ἄστεος ἀγνώστοιο παλινδίνητον ὁδίτην, πομπὸν
ἀναγκαίης διζήμενον ἀτραπιτοῖο, πολλάκις αὐτοκέλευθα
περιπταίοντα πεδίλοις. καὶ τὰ κὲν ἐν σκοπέλοισιν. Ἐρυθραίῳ
δ’ ἐνὶ πόντῳ θυγατέρες Νηρῆος ἔσω βαθυκύμονος αὐλῆς
εἰναλίῃ Διόνυσον ἐμειλίξαντο τραπέζῃ· καὶ Σεμέλης ῥίψασα
Διιπετέος φθόνον εὐνῆς, οἰνοφύτῳ θρασὺν ὕμνον ἀνακρούουσα
Λυαίῳ, μαῖα Διωνύσοιο μελίζετο, ποντιὰς Ἰνώ· καὶ Βρομίῳ
γλυκὺ νέκταρ ἀπὸ κρητῆρος ἀφύσσων σύντροφος ἰσοέτηρος
ἐῳνοχόει Μελικέρτης. ὣς ὁ μὲν αὐτόθι μίμνεν ἔσω
βαθυκύμονος αὐλῆς πόντον ἔχων πλατὺν οἶκον, ὑποβρύχιος
μετανάστης· καὶ Θέτιδος βρυόεντι χυθεὶς ἐπεκέκλιτο κόλπῳ·
Καδμείην δ’ ἀκόρητος ἑὴν εὔπαιδα τιθήνην αὐτοκασιγνήτην
προσπτύξατο μητέρος Ἰνώ, καὶ φιλίῳ πήχυνε Παλαίμονα πολλάκι
δεσμῷ σύντροφον ἰσοέτηρον. ἀδουπήτῳ δὲ πεδίλῳ οὐκέτι
πουλυέλικτον ἀνακρούουσα χορείην, Βάκχου μὴ παρεόντος,
ἀνεπτοίητο Μιμαλλὼν ἴχνια μαστεύουσα θαλασσοπόροιο Λυαίου·
καὶ Σάτυρος φιλόμοχθος ἔχων ἀγέλαστον ὀπωπὴν ξείνῳ πένθεϊ
κάμνεν, ὀριπλάγκτοισι δὲ χηλαῖς ἔτρεχον οἰστρήεντες ἀνὰ
δρυμὰ Πᾶνες ἀλῆται, Πᾶνες, ἐρευνητῆρες ἀκηρύκτου Διονύσου·
Σειληνὸς δ’ ἀχόρευτος, ἀκηδέα κύμβαλα ῥίψας, κεῖτο
κατηφιόων· Κρονίη δ’ ἐλελίζετο Νύμφη Μάκρις ἀπενθήτοιο
Διωνύσοιο τιθήνη, Βακχείης ὁμόδιφρος ἐυκνήμιδος ἀπήνης. ὣς
οἱ μὲν δεδόνηντο κατηφέες· ἀχνυμένοις δὲ Σκέλμις ἀκυμάντοιο
λιπὼν κευθμῶνα θαλάσσης πατρῴην ἀδίαντον ἑὴν ἤλαυνεν
ἀπήνην, νόστον ἐπερχομένοιο προαγγέλλων Διονύσου. ὄφρα μὲν
ἄμφεπε Βάκχος ἁλίτροφα δεῖπνα τραπέζης, τόφρα δὲ Καυκασίοιο
δῑ οὔρεος εἰς πόλιν Ἰνδῶν οἰνοφύτου Βρομίοιο ποδήνεμος
ἵκετο κῆρυξ ταυροφυής, νόθον εἶδος ἔχων κεραελκέι μορφῇ,
ἀντίτυπον μίμημα Σεληναίῃσι κεραίαις, αἰγὸς ὀρεσσινόμοιο
περὶ χροῒ δέρμα συνάψας, αὐχενίῃ κληῖδι καθειμένον ἐξ
ἑνὸς ὤμου, δεξιτεροῦ πλευροῖο κατήορον εἰς πτύχα μηροῦ,
ἀμφοτέρης ἑκάτερθε παρηίδος οὔατα σείων, ὡς ὄνος
οὐατόεις, λάσιος δέμας· ἐκ μεσάτης δὲ ἰξύος αὐτοέλικτος
ἐσύρετο σύγγονος οὐρή. ἀμφὶ δέ μιν γελόωντες ἐπέρρεον
αἴθοπες Ἰνδοί, εἰσόκεν ἐγγὺς ἵκανεν, ὅπῃ διδυμόζυγι
δίφρῳ ἑζετο Δηριάδης περιμήκετος, ὄρχαμος ἀνδρῶν, ἠλιβάτων
στατὸν ἴχνος ἀναστέλλων ἐλεφάντων. καὶ Σατύρῳ γελόων
φιλοκέρτομον ἴαχε φωνήν· οἵους Δηριάδῃ διδυμόχροας ἄνδρας
ἰάλλει ταυροφυὴς Διόνυσος, ἀθύρματα δηιοτῆτος, ἀλλοφυεῖς, οὐ
φῶτας ὅλην βροτοειδέα μορφήν, θηρῶν εἶδος ἔχοντας, ἐπεὶ
διδυμάονι μορφῇ εἰσὶ νόθοι ταῦροί τε καὶ ἀνέρες·
ἀμφότερον γὰρ καὶ βοὸς εἶδος ἔχουσι καὶ ἀνδρομέοιο
προσώπου. ἔννεπε, καὶ πολέμοιο προάγγελα σήματα φαίνων
ἀσπίδα ποικιλόνωτον ἀφειδέι τύψε μαχαίρῃ μεσσοφανῆ
περίκυκλον ἐς ὀμφαλόν· ἐκ δὲ βοείης χαλκὸς ἀρασσομένης
ἐπεβόμβεε λοίγιον ἠχώ. καὶ βλοσυρῷ βασιλῆι τεθηπότα χείλεα
λύσας ἀγγελίην Βρομίοιο ταχύδρομος ἔννεπε κῆρυξ· Δηριάδη,
σκηπτοῦχε, θεὸς Διόνυσος ἀνώγει Ἰνδοὺς δεχνυμένους λαθικηδέος
οἶνον ὀπώρης σπένδειν ἀθανάτοισι, δίχα πτολέμων, δίχα
μόχθων· εἰ δέ κε μὴ δέξαιντο, κορύσσεται, εἰσόκε θύρσοις
Βασσαρίδων γόνυ δοῦλον ὑποκλίνειεν Ὑδάσπης. ἀγγελίης
ἤκουσας ἀληθέος· εἰπὲ καὶ αὐτὸς εἰρομένῳ τινὰ μῦθον,
ἵν’ ἀγγείλω Διονύσῳ. ὣς φαμένου σκηπτοῦχος ἀνήρυγε
λυσσάδα φωνήν· ὦ πόποι, οἷον ἔπος θρασὺς ἔννεπεν
ἀνδρόμεος θήρ. αἰδέομαι κήρυκα μαχήμονι χειρὶ δαμάσσαι, οὐ
δόρυ θοῦρον ἔχοντα καὶ οὐ ψαύοντα βοείης. ἔκλυον, ὅσσα
μόγησε τεὸς πρόμος· ἔκλυε Γάγγης ἀδρανίην Βρομίοιο καὶ
ἠνορέην Λυκοόργου· οἶδα τεὸν βασιλῆα, νόθον θεόν, ὁππότε
φεύγων εἰς βυθὸν ὠλίσθησεν ἀλεξικάκοιο θαλάσσης. καὶ πυρόεις
σέο Βάκχος ἀκούεται, ὅττι τεκούσης ἐκ λαγόνων ἀνέτελλε
Διοβλήτοιο Θυώνης· καὶ πυρός ἐστιν ὕδωρ πολὺ φέρτερον· ἣν
ἐθελήσῃ, χεύματι παφλάζοντι πατὴρ ἐμός, Ἰνδὸς Ὑδάσπης,
Ζηνὸς ἀποσβέσσειε πυρίπνοον ἄσθμα κεραυνοῦ. ἢν δ’ ἐθέλῃς,
πόδα κάμψον ὁμούριον εἰς χθόνα Μήδων· κεῖθι μολὼν ἀγόρευε
χοροστασίας Διονύσου. δύεο Βάκτριον οὖδας, ὅπῃ θεὸς ἔπλετο
Μίθρης, Ἀσσύριος Φαέθων ἐνὶ Περσίδι· Δηριάδης γὰρ οὐ μάθεν
οὐρανίων μακάρων χορόν, οὐδὲ γεραίρει ἠέλιον καὶ Ζῆνα καὶ
εὐφαέων χορὸν ἄστρων. οὐ Κρόνον, οὐ Κρονίδην ἐδάην
ὀλετῆρα τοκῆος, οὐ Κρόνον ἀγκυλόμητιν, ἑῶν θοινήτορα
παίδων, αἰθέρος ἀμήσαντα φυτοσπόρον ἑσμὸν Ἐρώτων. ἀγνώσσω
σέο δῶρα καὶ ἣν ὀνόμηνας ὀπώρην· οὐ δέχομαι ποτὸν ἄλλο
μετὰ χρύσειον Ὑδάσπην· οἶνος ἐμὸς πέλεν ἔγχος, ὁ δ’ αὖ
πότος ἐστὶ βοείη. οὐ Σεμέλη με λόχευσε πυριβλήτοις ὑμεναίοις
δεξαμένη θαλάμοις φόνιον φλόγα, χαλκοχίτων δὲ ἡμέας ἠέξησε
μόθων ἀκόρητος Ἐνυώ. οὐ μακάρων ἀλέγω τεκέων Διός·
ἀμφότεροι γὰρ μοῦνοι ἐμοὶ γεγάασι θεοὶ καὶ Γαῖα καὶ Ὕδωρ.
ταῦτα μολὼν ἀγόρευε φυγοπτολέμῳ Διονύσῳ· ἔρρε φυγὼν
ἀκίχητος, ἕως ἔτι τόξον ἐρύκω, ἔρρε φυγὼν ἐμὸν ἔγχος·
ἐς ὑσμίνην δὲ κορύσσας ἡμιτελεῖς σέο θῆρας ἀθωρήκτους τε
γυναῖκας Δηριάδῆ πολέμιζε, καὶ Ἰνδῴην μετὰ νίκην σύνδρομον
αὖ ἐρύσω σε δορικτήτῳ Διονύσῳ. οὐ μὲν ἐγὼ τελέσω σε
διάκτορον· οὐ δύνασαι γὰρ λάτριον ἔργον ἔχειν οἰκοσσόον·
ἀλλά σε μακροῖς οὔασι ῥιπίζοντα παρ’ εἰλαπίνῃσιν ἐάσω.
ὣς εἰπὼν ἀπέπεμψεν ἀπειλείοντι προσώπῳ· καὶ πίνακος
πτυκτοῖο μέσον κενεῶνα χαράξας τοῖον ἔπος ταχύμυθος ἐπέγραφε
δίζυγι δέλτῳ· εἰ δύνασαι, Διόνυσε, κορύσσεο Δηριαδῆι. τοῖα
μὲν εἰσαΐων πάλιν ἔδραμεν ἠχέτα κῆρυξ. Σειληνοὺς δ’
ἐκίχησε γεγηθότας· ἐξανιὼν δὲ ἐκ ῥοθίων Διόνυσος Ὀρειάσι
μίγνυτο Νύμφαις· καὶ Σάτυροι σκίρτησαν, ἐπωρχήσαντο δὲ
Βάκχαι, γηραλέοις δὲ πόδεσσι Μάρων ἡγήσατο μολπῆς πῆχυν
ἐπικλίνων διδυμάονος αὐχένι Βάκχης μεσσοφανής, εὔοδμον
ἀναβλύζων χύσιν οἴνου· καὶ μέλος ἀκρήδεμνος ἐπεσμαράγησε
Μιμαλλών, ἴχνιον ἀείδουσα παλιννόστου Διονύσου. καὶ θεὸς
ἀμπελόεις προτέρας ἔρριψε μερίμνας, τερπωλῆς δ’ ἐπέβαινεν,
ἐπεὶ μάθεν ἔνδοθι πόντου πάντα Τορωναίοιο παρὰ Πρωτῆος
ἀκούων, ἀξείνων Ἀράβων ἐνοσίχθονα παλμὸν ἀρούρης, καὶ
σφαλερὸν Λυκόοργον ἑῷ ποδὶ τυφλὸν ἀλήτην· ἔκλυε καὶ
νομίης θανατηφόρον οἶστρον ἀνάγκης, πῶς χορὸς ἀγρονόμων
ἐλελίζετο, πῶς ἐνὶ βήσσαις σφωιτέρας ὠδῖνας ἐδαιτρεύσαντο
γυναῖκες· ἔκλυε δ’ αἰθερίων Ὑάδων χορόν, ἔκλυεν αὐτὴν
ἀμβροσίην μετὰ γαῖαν ἐπαντέλλουσαν Ὀλύμπῳ, ἀμβροσίην
ἀκάμαντι κορυσσομένην Λυκοόργῳ, καὶ μόθον εὐόρπηκα καὶ
ἀμπελόεσσαν Ἐνυώ. τοῖσι δὲ τερπομένοισι παλίνδρομος ἤιε
κῆρυξ, ἀσκηθὴς πολύευκτος ἀγαλλομένῳ Διονύσῳ, ἀφροσύνην
ἐνέπων ὑψαύχενα Δηριαδῆος, δίζυγα δέλτον ἔχων ἐγκύμονα
δηιοτῆτος. οὐ μέν ἄναξ ἀμέλησεν· ἐς ὑσμίνην δὲ μαχητὰς
θαρσήεις ἐβόησε, προάγγελα Δηριαδῆος σύμβολα γινώσκων
κεχαραγμένα μάρτυρι δέλτῳ. καὶ καλέσας Ῥαδαμᾶνας ἀλήμονας,
οὕς ποτε γαίης Κρηταίης ἀέκοντας ἀπὸ χθονὸς ἤλασε Μίνως
Ἀρραβίης ἐπὶ πέζαν, ἐπέφραδε νεύματι Ῥείης πῆξαι νήια
δοῦρα θαλάσσιον εἰς μόθον Ἰνδῶν. καὶ ταχὺς ἤλασε δίφρον
Ἑώιον εἰς κλίμα γαίης τεύχεσιν ἀστράπτων ἅτε Φωσφόρος·
ἀμφὶ δὲ πέτρην Καυκασίην λοφόεντα διαστείχων κενεῶνα Ἠῴης
παράμειβε φεραυγέα πέζαν ἀρούρης, ἠελίου βαλβῖδα
μεσημβρίζουσαν ὁδεύων. ὄφρα μὲν εὐθύρσοιο μάχης ἠκούετο
φωνὴ καὶ στρατὸς ἀγχικέλευθος ὀρεσσινόμου Διονύσου, τόφρα δὲ
Δηριάδης πυκινὸν λόχον ἵδρυεν Ἰνδῶν, γαῖαν ἐς ἀντιπέραιαν
ἑὸν στρατὸν ἄζυγα πέμπων, πᾶσαν ἐπιτρέψας δολομήχανον
ἐλπίδα χάρμης Ἄρεϊ χαλκοχίτωνι· καὶ ἔπλεεν ὑψόθι νηῶν
λαὸν ἐρετμώσας πεπερημένον Ἰνδὸν Ὑδάσπην. καὶ στρατιαῖς
διδύμῃσι μερίζετο φύλοπις Ἰνδῶν ἀμφοτέρην παρὰ πέζαν
ἀκοντοφόρου ποταμοῖο· Θουρεὺς μὲν Ζεφύροιο παρὰ σφυρά,
Δηριάδης δὲ ἀντιπόρου σχεδὸν ἦλθε παρὰ πτερὸν αἴθοπος
Εὔρου. ἦν δέ τις αὐτόθι χῶρος ἐύσκιος, ὁππόθι πυκνοῖς
ἔρνεσι παντοίοισιν ἐμιτρώθη ῥάχις ὕλης εὐρυτενής, καὶ
κοῖλον ἔην σπέος· ἱπτάμενος δὲ οὔ ποτε δένδρεα κεῖνα
κατέγραφεν ἰὸς ἀλήτης, εἴ τις ὀιστεύσειε, καὶ οὔ ποτε
μεσσόθι θάμνων ἠέλιος πεφόρητο κατάσσυτος ὀξέι παλμῷ
ἐνδομύχοις ἀκτῖσιν ὁμόπλοκα φύλλα χαράξας, οὐ χύσις
ἠερόφοιτος ἐδύσατο δάσκιον ὕλην ἐκ Διὸς ὑετίοιο, μόγις δέ
οἱ ὕδατος ὁλκῷ ὑψιφανὴς Διὸς ὅμβρος ἐπέβρεχεν ἄκρα
πετήλων. κεῖθι τανυπρέμνοισιν ἐν ἄλσεσι φώριος Ἄρης
ἠλιβάτων χλοεροῖσι φυτῶν κεκάλυπτο κορύμβοις, ἀπροϊδής,
ἀτίνακτος, ἐνὶ δρυόεντι δὲ κόλπῳ εἶχεν ἀδουπήτων
πεφυλαγμένον ἴθμα πεδίλων, οὐδὲ διαξαίνων κρυφίῳ ποδὶ
φυλλάδα λόχμην, οὐ ποδὸς ὀκλάζοντος ἔχων φόβον, οὐ λάλον
ἠχὼ χείλεϊ βαμβαίνοντι, καὶ οὐ χλόον ἀμφὶ προσώπῳ· ἀλλὰ
νόον θρασὺν εἶχε καὶ ἔμπεδον, ἐν δὲ χαμεύναις μετρητὸν
βλεφάροισιν ἐνόπλιον ὕπνον ἰαύων δέγμενος ἐρχομένης
στρατιῆς εὔρυθμον Ἐνυώ. δεύτερον εἰκοστὸν Βρομίου μόθον
ἔργά τε μέλπει Αἰακὸς ὄσσα τέλεσσε καὶ ἐν πεδίῳ καὶ
Ὑδάσπῃ. ἀλλ’ ὅτε δὴ πόρον ἷξον ἐυκροκάλου ποταμοῖο
Βάκχου πεζὸς ὅμιλος, ὅπῃ βαθυδίνεϊ κόλπῳ πλωτὸν ὕδωρ,
ἅτε Νεῖλος, ἐρεύγεται Ἰνδὸς Ὑδάσπης, δὴ τότε Βασσαρίδων
ἐμελίζετο θῆλυς ἀοιδὴ Νυκτελίῳ Φρύγα κῶμον ἀνακρούουσα
Λυαίῳ, καὶ λασίων Σατύρων χορὸς ἔβρεμε μύστιδι φωνῇ· γαῖα
δὲ πᾶσα γέλασσεν, ἐμυκήσαντο δὲ πέτραι νηιάδες δ’ ὀλόλυξαν,
ὑπὲρ ποταμοῖο δὲ Νύμφαι σιγαλέοις ἑλικηδὸν ἐμιτρώσαντο
ῥεέθροις καὶ Σικελῆς ἐλίγαινον ὁμόζυγα ῥυθμὸν ἀοιδῆς,
οἷον ἀνεκρούοντο μελιγλώσσων ἀπὸ λαιμῶν ὑμνοπόλοι Σειρῆνες·
ὅλη δ’ ἐλελίζετο λόχμη, καὶ μέλος ἐφθέγξαντο σοφαὶ δρύες
εἴκελον αὐλῷ, Ἁδρυάδες δ’ ἀλάλαζον, ἐπ’ εὐπετάλοιο δὲ
Νύμφη ἡμιφανὴς ἤειδεν ὑπερκύψασα κορύμβου. Χιονέῳ δὲ
γάλακτι χυτὴ λευκαίνετο πηγή, ὑδρηλή περ ἐοῦσα, χαραδραίῳ δ’
ἐνὶ κόλπῳ νηιάδες λούσατο γαλαξαίοισι ῥεέθροις, καὶ γάλα
λευκὸν ἔπινον· ἐρευθιόωντι δὲ μαζῷ οἶνον ἐρευγομένη
κραναὴ πορφύρετο πέτρη, γλεῦκος ἀμοσχεύτοιο διαβλύζουσα
κολώνης ἡδυπότοις λιβάδεσσι· καὶ αὐτοχύτων ἀπὸ κόλπων λαρὰ
μελιρραθάμιγγος ἐλείβετο δῶρα μελίσσης, σίμβλων οὐ χατέοντα·
καὶ ἀρτιτόκων ἀπὸ θάμνων ἄγχνοον ὀξυέθειρος ἀνέδραμε
μῆλον ἀκάνθης· αὐτομάτου δὲ χυθέντος ἐπ’ ἀκρεμόνεσσιν
ἐλαίου ἰκμάσιν ἀθλιβέεσσιν ἐλούετο δένδρον Ἀθήνης. καὶ
κύνας ὀρχηστῆρας ἐπηχύνοντο λαγωοί· μηκεδανοὶ δὲ δράκοντες
ἐβακχεύοντο χορείῃ ἴχνια λιχμώοντες ἐχιδνοκόμου Διονύσου,
αὐχένα δοχμώσαντες, ἀνήρυγε δ’ ἄλλος ἐπ’ ἄλλῳ μειλίχιον
σύριγμα γεγηθότος ἀνθερεῶνος· τερπομένου δὲ δράκοντος ἔην
τότε ῥυθμὸς ἐχέφρων, καὶ δολιχῆς ἐλέλικτο περίπλοκος ὁλκὸς
ἀκάνθης ποσσὶν ἀδειμάντοισι περισκαίρων Διονύσου· Ἰνδῴην δ’
ἑλικηδὸν ἐπισκαίροντες ἐρίπνην τίγριδες ἑψιόωντο· πολὺς δέ
τις ἔνδοθι λόχμης ἐσμὸς ἀνεσκίρτησεν ὀρεσσινόμων ἐλεφάντων.
καὶ τότε παιπαλόεντα κατ’ ἄγκεα Πᾶνες ἀλῆται δύσβατα
λεπταλέῃσι διέτρεχον οὔρεα χηλαῖς φρικτά, τά μὴ θρασὺς
ὄρνις ἐπέπτατο κοῦφος ὁδίτης... ὑψιπόρων πτερύγων διεμέτρεε
δίζυγι παλμῷ καὶ δονέων πλοκαμῖδα παρήορον ἀνθερεῶνος
σύννομος ἀντεχόρευε λέων βητάρμονι κάπρῳ· ἀνδρομέης δ’
ὄρνιθες ἀνέκλαγον εἰκόνα μολπῆς μιμηλὴν ἀτέλεστον
ὑποκλέπτοντες ἰωήν, νίκην Ἰνδοφόνοιο προθεσπίζοντες ἀγῶνος,
καὶ χλοεροῖς μελέεσσι παρήορον ὄρθιον οὐρὴν ἐκταδὸν
αἰθύσσοντες· ὁμοζήλῳ δὲ χορείῃ πόρδαλις ὑψιπότητος
ἐπέτρεχε σύνδρομος ἄρκτῳ. καὶ βαλίων σκυλάκων ἀνεσείρασεν
Ἄρτεμις ὁρμὴν μειλιχίης ὁρόωσα χοροίτυπον ἅλμα λεαίνης·
αἰδομένη δ’ εὔκυκλον ἑὴν ἀνελύσατο νευρήν, τερπομένους μὴ
θῆρας ὀιστεύσειε βελέμνοις. καί τις ἐσαθρήσας ἑτερότροπα
θαύματα Βάκχου, ὄμμα βαλὼν πυκινοῖο δῑ ἀκροτάτοιο κορύμβου,
φύλλα περιστείλας θηήτορα κύκλον ὀπωπῆς, τόσσον ἰδεῖν
μεθέηκεν, ὅσον περιδέρκεται ἀνὴρ ὄμμασι ποιητοῖσι διοπτεύων
τρυφαλείης, ἢ ὁπότε τραγικοῖο χοροῦ δεδαημένος ἀνήρ,
φρικτὸν ἔχων μύκημα τανυφθόγγων ἀπὸ λαιμῶν, ἐνδόμυχον
τυκτοῖο δῑ ὄμματος ὄμμα τιταίνει, ψευδαλέον βροτέοιο φέρων
ἴνδαλμα προσώπου. ὣς ὅ γε θαύματα πάντα λαθὼν ὑπὸ δάσκιον
ὕλην ἀπροϊδὴς ἐδόκευεν ὑποκλέπτοντι προσώπῳ· ἀντιβίοις δ’
ἤγγειλε· φόβῳ δ’ ἐλελίζετο Θουρεὺς μεμφόμενος Μορρῆι καὶ
ἄφρονι Δηριαδῆι. ἔτρεμε δ’ Ἰνδὸς ὅμιλος, ἀφειδήσας δὲ
κυδοιμοῦ χάλκεα ταρβαλέων ἀπεσείσατο τεύχεα χειρῶν, δένδρεα
παπταίνων δεδονημένα θυιάδι ῥιπῇ. καί νύ κεν Ἰνδὸς ὅμιλος
ἑλὼν ἀπὸ γείτονος ὄχθης μάρτυρον ἱκεσίης γλαυκόχροα θαλλὸν
ἐλαίης αὐχένα δοῦλον ἔκαμψεν ἀδηρίτῳ Διονύσῳ· ἀλλὰ
μεταλλάξασα δέμας πολυμήχανος Ἥρη δυσμενέας θάρσυνε καὶ
ἤπαφεν ὄρχαμον Ἰνδῶν, Θεσσαλίδων μάγον ὕμνον ἐφαψαμένη
Διονύσῳ, καὶ Κίρκης κυκεῶνα θεοκλήτοις ἐπαοιδαῖς, οἷά τε
φαρμακτῆρος ἀφαρμάκτου ποταμοῖο. καὶ πίθεν ἀντιβίους
ταχυπειθέας· εἶπε δ’ ἑκάστῳ, μή ποτέ τις σφάλλοιτο
κατάσχετος αἴθοπι δίψῃ κλεψινόου ποταμοῖο πιὼν δεδολωμένον
ὕδωρ. καί νύ κεν ἀφράστοιο διαθρῴσκοντες ἐναύλου
δαινυμέναις στρατιῇσιν ἐπέχραον αἴθοπες Ἰνδοί· ἀλλά τις
ἠνεμόεντος ὑπερκύψασα κορύμβου ἐκ λασίου κενεῶνος Ἁμαδρυὰς
ἄνθορε Νύμφη· χειρὶ δὲ θύρσον ἔχουσα φυὴν ἰνδάλλετο
Βάκχῃ, μιμηλὴν δρυόεντι πυκαζομένη τρίχα κισσῷ· δυσμενέων δ’
ἐνέπουσα δόλου σημάντορι σιγῇ οὔασι βοτρυόεντος ἐπεψιθύριζε
Λυαίου· ἀμπελόεις Διόνυσε, φυτηκόμε κοίρανε καρπῶν, σὸν φυτὸν
Ἁδρυάδεσσι χάριν καὶ κάλλος ὀπάσσει· Βασσαρὶς οὐ γενόμην,
οὐ σύνδρομός εἰμι Λυαίου, μοῦνον ἐμῇ παλάμῃ ψευδήμονα
θύρσον ἀείρω· οὐ πέλον ἐκ Φρυγίης, σέο πατρίδος, οὐ χθόνα
Λυδῶν ναιετάω παρὰ χεῦμα ῥυηφενέος ποταμοῖο· εἰμὶ δέ
καλλιπέτηλος Ἁμαδρυάς, ἧχι μαχηταὶ δυσμενέες, λοχόωσιν,
ἀφειδήσασα δὲ πάτρης ῥύσομαι ἐκ θανάτοιο τεὸν στρατόν·
ὑμετέροις γὰρ πιστὰ φέρω Σατύροισι, καὶ Ἰνδῴη περ ἐοῦσα,
ἀντὶ δὲ Δηριαδῆος ὁμοφρονέω Διονύσῳ· σοὶ γὰρ ὀφειλομένην
ὀπάσω χάριν, ὅττι ῥεέθρων ὑγροτόκους ὠδῖνας, ὅτι δρύας
αἰὲν ἀέξει ὀμβρηρῇ ῥαθάμιγγι πατὴρ μέγας ὑέτιος Ζεύς.
δός μοι σεῖο πέτηλα, καὶ ἐνθάδε ταῦτα φυτεύσω, δός μοι σεῖο
κόρυμβα, τά περ λύουσι μερίμνας. ἀλλά, φίλος, μὴ σπεῦδε
ῥόον ποταμοῖο περῆσαι, μή σοι ἐπιβρίσωσιν ἐν ὕδασι γείτονες
Ἰνδοί· εἰς δρύας ὄμμα τίταινε καὶ εὐπετάλῳ παρὰ λόχμῃ
ἀπροϊδῆ σκοπίαζε καλυπτομένων λόχον ἀνδρῶν. ἀλλὰ τί σοι
ῥέξουσιν ἀνάλκιδες ἔνδοθι λόχμης; δυσμενέες ζώουσιν, ἕως
ἔτι θύρσον ἐρύκεις. σιγῇ ἐφ’ ἡμείων, μὴ δήιος ἐγγὺς
ἀκούσῃ, μὴ κρυφίοις Ἰνδοῖσιν ἐπαγγείλειεν Ὑδάσπης. ὣς
φαμένη παλίνορσος Ἁμαδρυὰς ᾤχετο Νύμφη, ἰσοφυὴς ὄρνιθι
διέτρεχε φωλάδος ὕλης, ἥλικος ἀίσσουσα κατὰ δρυός αὐτὰ ὁ
σιγῇ μίσγετο Βασσαρίδεσσιν, Ἁμαδρυάδος δὲ θεαίνης εἶπεν
ἑοῖς προμάχοισιν ἐς οὔατα ἑκάστου νεύμασι δενδίλλων, νοερῇ
δ’ ἐκέλευε σιωπῇ τεύχεσι θωρηχθέντας ἀνὰ δρύας
εἰλαπινάζειν, καὶ κρυφίων ἀγόρευε δολορραφέων δόλον Ἰνδῶν,
μή σφιν ἐπτβρίσωσιν ἀθωρήκτοισι μαχηταί, εἰσέτι δαινυμένοισιν
ἀνὰ στρατόν· οἱ δὲ Λυαίῳ κεκλομένῳ πεῖθοντο, καὶ εἰς
μόθον ἦσαν ἑτοῖμοι σιγαλέον παρὰ δεῖπνον ἀκοντοφόροιο
τραπέζης. καὶ ταχινὸν μετὰ δόρπον ἐπέρρεον ἀσπιδιῶται
γείτονος ἐκ ποταμοῖο πιεῖν ἐπιδόρπιον ὕδωρ, νεύμασι
θεσπεσίοισι περισσονόου Διονύσου, μὴ στρατὸν εὐνήσειε μέθη
καὶ κῶμα καὶ ὄρφνη. καὶ στρατὸς ἔνθα καὶ ἔνθα
φιλοπτολέμῳ πέσεν εὐνῇ βαιὸν ἐνυαλίης ὑπὲρ ἀσπίδος
ὕπνον ἰαύων. Ζεὺς δὲ πατὴρ δολόεντα μετατρέψας νόον Ἰνδῶν
ἑσπερίην ἀνέκοψε μάχην μυκήτορι βόμβῳ, ὄμβρου παννυχίοιο
χέων ἀπερείσιον ἠχώ. ἀλλ’ ὅτε χιονόπεζα χαραξαμένη ζόφον
Ἠὼς ὄρθρον ἀμεργομένη δροσερῇ πορφύρετο πέτρῃ, ἄκρον
ὑπερκύψαντες ἐγερσιμόθου σκέπας ὕλης δυσμενέες προύτυψαν
ἀολλέες· ἦρχε δὲ Θουρεύς, Ἰνδῴου πολέμοιο πέλωρ πρόμος,
εἴκελος ὁρμὴν ἠλιβάτῳ Τυφῶνι καταΐσσοντι κεραυνοῦ. καὶ
στρατιαὶ πινυτοῖο δολόφρονι νεύματι Βάκχου ψευδαλέον φόβον
εἶχον ἀταρβέες, ἐκ δὲ κυδοιμοῦ αὐτόματοι χάζοντο θελήμονες,
εἰσόκεν Ἰνδοὶ εἰς πεδίον προχέοντο λελοιπότες ἔνδια λόχμης.
τεύχεσι δ’ ἀφνειοῖσι κορύσσετο Λύδιος ἀνήρ, χρυσοφαῆ Λυκίοιο
τύπον Γλαύκοιο κομίζων, κηρύσσων ἑὸν οὖδας, ὅπῃ Πακτωλίδος
ὄχθης φαιδρὸς ἐρευθομένης ἀμαρύσσεται ὄλβος ἐέρσης, καὶ
ῥοδέαις ἤστραψε βολαῖς ἀντώπιον Ἠοῦς, σείων ξανθὰ μέτωπα
ῥυηφενέος τρυφαλείης Λυδὸς ἀνὴρ ἀρίδηλος, ἀπὸ στέρνων δὲ
φορῆος μαρμαρυγὴ σελάγιζεν ἐρευθομένοιο χιτῶνος· καὶ κυνέην
στίλβουσαν ἐπὶ κροτάφοιο τινάσσων ἐξ Ἀλύβης πρόμος ἄλλος
ἀριστεύων Διονύσῳ πάτριον ὄλβον ἔφαινεν, ἀπ’ εὐφαέος δὲ
καρήνου ἀργυρέης πήληκος ἐλάμπετο μάρμαρος αἴγλη χιονέῃ
σέλας ἶσον ἀκοντίζουσα Σελήνῃ. καὶ θεὸς ἀστήρικτος ὅλους
ἐφόβησε μαχητὰς δυσμενέων, οὐ γυμνὸν ἔχων ξίφος, οὐ δόρυ
πάλλων, ἀλλὰ μέσος προμάχων πεφορημένος εἴκελος αὔραις
δεξιὸν ἐκ λαιοῖο κέρας κυκλώσατο χάρμης, θύρσον ἀκοντίζων
δολιχόσκιον, ἄνθεϊ γαίης, ἔγχεϊ κισσήεντι διασχίζων νέφος
Ἰνδῶν. οὐδέ μιν ὑψικάρηνος ὁ τηλίκος ἤλασε Θουρεύς, οὐ
στρατός, οὐ πρόμος ἄλλος· ἐπ’ ἀλλήλοις δὲ χυθέντες εἴκαθον
ἔνθα καὶ ἔνθα διεσσυμένῳ Διονύσῳ. κυανέην δ’ Οἴαγρος
ἀνεστυφέλιξεν Ἐνυὼ ἀμώων ἀκόρητος ἐπασσυτέρων στίχας
ἀνδρῶν, ἔγχεϊ Βιστονίῳ κορυθαιόλα λήια τέμνων. ὡς δ’ ὅτε
τις προχέων ποταμὸς δυσπέμφελον ἀλκὴν ἄστατος ἐκ σκοπέλοιο
χαραδρήεντι ῥεέθρῳ ἔρχεται, εἰς πεδίον πεφορημένος, οὐδέ
μιν αὐταὶ ἕρκεσιν ἀρραγέεσσιν ἀναστέλλουσιν ἀλωαὶ λαϊνέης
μέσα νῶτα διαξύοντα γεφύρης· πολλὴ μέν κεκύλιστο πίτυς, πολλὴ
δὲ πεσοῦσα ὑψιφανὴς προθέλυμνος ἐσύρετο χεύματι πεύκη· ὣς
ὅ γε δυσμενέων στρατὸν ἄμφεπεν, ἄλλον ἐπ’ ἄλλῳ πεζὸν
ἐπιστροφάδην ὀλέκων Σιθωνίδι λόγχῃ, καί μιν ἐκυκλώσαντο,
καὶ ἥν καλέουσι μαχηταὶ μιμηλὴν σακέεσσιν ἐπυργώσαντο
χελώνην· ἴχνεσι μὲν στατὸν ἴχνος ἐρείδετο, κεκλιμένη δὲ
ἀσπὶς ἔην προθέλυμνος ἀμοιβαδὶς ἀσπίδι γείτων στεινομένῃ,
καὶ ἔνευε λόφῳ λόφος, ἀγχιφανὴς δὲ ἀνδρὸς ἀνὴρ ἔψαυεν·
ἐγειρομένης δὲ κονίης ἱππείοις ὀνύχεσσιν ἐλευκαίνοντο
μαχηταί. ἔνθα τίνα πρῶτον, τίνα δ’ ὕστατον Ἅιδι πέμπων
Βιστονίης Οἴαγρος ἀπέθρισεν ἀστὸς ἀρούρης, κτείνων ἄλλοθεν
ἄλλον, ἑῆς ἀλόχοιο τελέσσας ἔργα φατιζομένης ἐπιδευέα
Καλλιοπείης; τὸν μέν ὑπέρ μαζοῖο θοῷ δορί, τὸν δέ δαΐζων
ἄορι κωπήεντι κατ’ αὐχένος, αἰνομανῆ δὲ δήιον ἄλλον ἔνυξε
παρ’ ὀμφαλόν, ἐκ φονίης δὲ ὠτειλῆς ἐὸν ἔγχος ἀνείρυσεν,
ἑλκομένῳ δὲ σπλάγχνα δαφοινήεντι συνέσπασε θερμὰ σιδήρῳ·
ἄλλου μαρναμένοιο κατέδραμε φάσγανον ἕλκων, ἄορι δ’
εὐθήκτῳ παλάμην τάμεν, ἡ δὲ πεσοῦσα αἱμοβαφὴς ἤσπαιρεν
ἐπὶ χθονὸς ἁλλομένη χείρ· καὶ παλάμη τέτμητο καὶ οὐ
μεθέηκε βοείην ἄκρα περισφίγγουσα κονιομένου τελαμῶνος ψυχὴ δ’
ἠνεμόφοιτος ἀναΐξασα θανόντος συμπλεκέος ποθέεσκεν ἐθήμονα
σώματος ἥβην. ἄλλον ἀπηλοίησεν ἀφειδέι δουρὶ πατάξας,
θηγαλέῃ γλωχῖνι βραχίονος ἄκρα τορήσας, ἄορι δ’ ἀσπίδα
τύψεν, ἀρασσομένης δὲ σιδήρῳ ἀρραγέος βόμβησε μεσόμφαλα
νῶτα βοείης. αὐτάρ ὁ λυσσήεντι μόθου δεδονημένος οἴστρῳ
ἐγχείην ἐλέλιζε μετήλυδα κυκλάδι τέχνῃ ἢ πλευρῆς
ἑκάτερθεν ἤ αὐχένος ἢ σχεδὸν ὤμου· σείων δ’ ἔνθα καὶ
ἔνθα παλινδίνητον ἀκωκὴν στεινομένης μέσα νῶτα διέτμαγε
δηιοτῆτος, κραιπνός, ἀερσιλόφοιο καθήμενος ὑψόθεν ἵππου. ὡς
δ’ ὅτε ῥιγαλέου σκιερὴν μετὰ χείματος ὥρην φαίνεται
ἀσκεπέων νεφέων γυμνούμενος ἀήρ, φέγγεος εἰαρινοῖο
δεδεγμένος αἴθριον αἴγλην· ὣς ὅ γε βακχεύων πυκινὰς στίχας
ἄτρομος ἀνὴρ Ἰνδῶν σχιζομένων μεσάτην γυμνώσατο χάρμην. καὶ
τότε τις προμάχοιο περὶ στόμα χαλκὸν ἐρείσας δεξιτερὴν
δασπλῆτι γενειάδα τύψε μαχαίρῃ· καί τις ἐπ’ ἀντιβίοισιν ἐν
ἠέρι βόμβον ἰάλλων εἰς σκοπὸν ὑψικέλευθον ἐπέμπετο λᾶας
ἀλήτης, καὶ λίθος ἠερόφοιτος ἐπεσμαράγησε καρήνῳ, καὶ
λόφον εὐπήληκος ἀπεστυφέλιξεν ἐθείρης, αὐχενίου δεσμοῖο παρ’
ἀνθερεῶνα λυθέντος· τῆς δὲ κυλινδομένης κεφαλὴ γυμνοῦτο
φορῆος. οὐ μοῦνοι τότε φῶτες ἐπέβρεμον, ἀλλὰ καἰ αὐτοὶ
ἵπποι χαλκοχίτωνες ἐπεσμαράγησαν Ἐνυώ, Ἄρεα σαλπίζοντες
ἐνυαλίῳ χρεμετισμῷ. κούρη δ’ ὑστερόφωνος ὀρεσσαύλων ἀπὸ
λαιμῶν πετραίοις στομάτεσσιν ἀμειβομένη κτύπον αὐτῶν μιμηλὴ
χρεμέτιζε μέλος πολεμήιον Ἠχώ. καὶ πολὺς ἀρτιδάικτος
ἑλίσσετο νεκρὸς ἀρούραις θερμὸν ἀποπτύων ῥόον αἵματος·
ὀλλυμένων δέ οἱ μὲν ἐπὶ πλευρῇσιν ἐπῃώρηντο θανόντες,
ὃς δὲ τυπεὶς ἐλέλικτο χαρασσομένου κενεῶνος, ἄλλος ὑπέρ
δαπέδοιο χυτῇ κεκύλιστο κονίῃ, ἄλλος ἐπεστήρικτο παρ’
ὀμφαλόν, ὃς δ’ ἐπὶ γαίῃ ἀνέρος ἀσπαίροντος ἐπεσκίρτησε
καρήνῳ, ὃς δέ πεσὼν ἰάχησε τετυμμένος ἀνθερεῶνα, καὶ
πόδας ἀμφελέλιξεν ἔχων ὀρχηθμὸν ὀλέθρου· πρηνὴς δ’ ἄλλος
ἔκειτο, καὶ ὡς κοτέων ὀλετῆρι εὐρυχανὴς ἔσφιγξε μεμηνότι
γαῖαν ὀδόντι. ἄλλου βαλλομένοιο τανυγλώχινι σιδήρῳ λευκὸς
ἀκοντιστῆρι χιτὼν ἐρυθαίνετο λύθρῳ· ἄλλου μαρναμένοιο
τιταινομένων ἀπὸ τόξων αἱμοβαφὴς πτερόεντι χαράσσετο μηρὸς
ὀιστῷ. καί τις ἑὴν σάλπιγγα μάτην περὶ χεῖλος ἐρείσας
ἐχθρὸς ἀνὴρ κελάδησεν ἐγερσιμόθου μέλος ἠχοῦς, ὀκναλέον
φύξηλιν ἑὸν στρατὸν εἰς μόθον ἕλκων. οἱ δὲ βοῆς ἀίοντες
ἐπὶ κλόνον ἔρρεον Ἰνδοί. θαρσαλέοι δ’ ἥψαντο παλιννόστοιο
κυδοιμοῦ αἰδόμενοι βασιλῆι φανήμεναι ἔκτοθι νίκης. καὶ
πολέες στεφανηδὸν ἀπόσσυτον εἰν ἑνὶ χώρῳ Αἰακὸν εὐθώρηκες
ἐκυκλώσαντο μαχηταί. αὐτὰρ ὁ μέσσος ἔην βεβιημένος, οὐ
τρυφαλείῃ, οὐ πίσυνος σακέεσσι καὶ οὐ θώρηκι κυδοιμοῦ· ἀλλά
ἑ πατρῴοις πεπυκασμένον ἀντὶ σιδήρου ἀρρήκτοις νεφέεσσιν
ὅλον πύργωσεν Ἀθήνη, οἶς πάρος ἀβρέκτοιο κατέσβεσεν
αὐχμὸν ἀρούρης διψαλέην ἐπὶ γαῖαν ἄγων βιοτήσιον ὕδωρ
Ζηνὸς ἐπομβρήσαντος, ἀμαλλοτόκοιο δὲ γαίης αὔλακες εὐώδινες
ἐνυμφεύθησαν ἀρότρῳ· καὶ μέσος ἀντιβίων κυκλούμενος ἔνθεος
ἀνὴρ τοὺς μέν ἀπηλοίησε θοῷ δορί, τοὺς δὲ μαχαίρῃ, τοὺς
δὲ λίθοις κραναοῖσι· πέδον δ’ ἐρυθαίνετο λύθρῳ Ἰνδῶν
κτεινομένων, καὶ ἀκαμπέος ἀνέρος αἰχμῇ κεῖτο πολυσπερέων
νεκύων χύσις, ὦν ὁ μὲν αὐτῶν ἡμιθανὴς ἤσπαιρεν, ὁ δὲ
χθόνα ποσσὶν ἀράσσων ὕπτιος αὐτοκύλιστος ὁμίλεε γείτονι
πότμῳ· καὶ δαπέδῳ στείνοντο, νέκυς δ’ ἐπερείδετο νεκρῷ
κεκλιμένῳ μετρηδόν, ἀπ’ ἀρτιτόμοιο δὲ λαιμοῦ ψυχρὸν
ἐρευθιόωντι δέμας θερμαίνετο λύθρῳ· καὶ φόνος ἄσπετος ἦεν,
ἐπασσυτέρων δὲ πεσόντων γαῖα κελαινιόωσα κατάρρυτος αἵματος
ὁλκῷ, υἱέας οἰκτείρουσα, χαραδραίῃ φάτο φωνῇ· υἱὲ Διὸς
ζείδωρε μιαιφόνε—καὶ γὰρ ἀνάσσεις ὄμβρου καρποτόκοιο καὶ
αἱμαλέου νιφετοῖο,— ὄμβρῳ μὲν γονόεσσαν ὅλην ἐδίηνας
ἀλωὴν Ἑλλάδος, Ἰνδῴην δὲ κατέκλυσας αὔλακα λύθρῳ, ὁ
πρὶν ἀμαλλοφόρος, θανατηφόρος· ἀγρονόμοις μὲν σὸς νιφετὸς
στάχυν εὗρε, σὺ δὲ στρατὸν ἔθρισας Ἰνδῶν ἀνέρας ἀμώων
ἅτε λήιον· ἀμφότερον δὲ ἐκ Διὸς ὄμβρον ἄγεις, ἐξ Ἄεος
αἵματι νίφεις. τοῖα μὲν ἔννεπε Γαῖα φερέσβιος. ἀλλὰ
Κρονίων οὐρανόθεν κελάδησε, καὶ Αἰακὸν εἰς φόνον Ἰνδῶν
βρονταίοις πατάγοισι Διὸς προκαλίζετο σάλπιγξ. καί τις ἐν
ἀντιβίοισιν ἐς Αἰακὸν ὄμμα τανύσσας πέμπε βέλος, καὶ βαιόν
ὅσον χροὸς ἄκρον ἀμύξαι, μηρὸν ἐπιγράψαντα παρέτραπεν ἰὸν
Ἀθήνη. μάρνατο δ’ εἰσέτι μᾶλλον ἀνώδυνος εἰς μέσον Ἰνδῶν
Αἰακὸς ἀστήρικτος, ἐπεὶ βέλος ἥπτετο μηροῦ, λεπτὸς ὄνυξ
ἅτε φωτός, ὅτε χροὸς ἄκρα χαράξῃ. καί τις ἀνὴρ ἀκίχητος
ἐχάζετο πεζὸς ὁδίτης ἴχνεσιν ὠκυτέροισι, καὶ ἤθελε
γείτονα λόχμην δύμεναι, ἧχι πάροιθεν ἐκεύθετο· τὸν δὲ
διώκων εἰς δρόμον ἡνιόχευε ποδήνεμον ἵππον Ἐρεχθεύς· ἀλλ’
ὅτε τόσσον ἔμαρψεν, ὅσον προμάχοιο βαλόντος ἔγχεος
ἱπταμένοιο τιταίνεται ὄρθιος ὁρμή, δὴ τότε οἱ μετὰ νῶτα
βαλὼν ἀντώπιος ἔστη πεζὸς ἀνήρ, ἱππῆα δεδεγμένος· αὐτὰρ
ὁ κάμψας ὀκλαδὸν ἐστήριξεν ἀριστερὸν ἴχνος ἀρούρῃ λοξὸς
ἐπὶ πλευρῇσιν, ὀπισθοτόνοιο δὲ ταρσοῦ ἴχνιον ἠέρταζε
μετάρσιον, ὀρθὰ τιταίνων δεξιτεροῦ ποδὸς ἄκρα πεπηγότα
δάκτυλα γαίῃ, Ἰνδικὸν ἑπταβόειον ἔχων σάκος, εἰκόνα
πύργου, γυμνὸν ἔχων ξίφος ὀξύ· προϊσχόμενος δὲ προσώπου
ἀσπίδα χαλκεόνωτον ἐπέδραμεν Ἰνδὸς ἀγήνωρ, ἢ θανέειν ἤ
φῶτα βαλεῖν ἤ πῶλον ἐλάσσαι ἄορι τολμήεντι· καὶ
ὀμφαλόεντι σιδήρῳ δόχμιος ἀντικέλευθον ἀνακρούσας γένυν
ἵππου πεζὸς ἐὼν ἐτίναξεν ὑπέρτερον ἡνιοχῆα· καὶ νύ εἰς
χθόνα ῥῖψεν ἀμήτορος ἀστὀν Ἀθήνης, ἀλλά μιν ἔγχεϊ νύξε
παρ’ ὀμφαλὸν ἄκρον Ἐρεχθεὺς καὶ φονίῳ μέσον ἄνδρα
πεπαρμένον ὀξέι χαλκῷ εἰς πέδον ἠκόντιζεν· ὁ δὲ
στροφάδεσσιν ἐρωαῖς ἠερόθεν προκάρηνος ἐπωλίσθησε κονίῃ
κρᾶτα κυβιστητῆρα φέρων βητάρμονι παλμῷ. τὸν δὲ λιπὼν
σπαίροντα, μετατρέψας δρόμον ἵππου, ἄλλοις δυσμενέεσσιν
ἐπέχραεν ἀστὸς Ἀθήνης. κυκλώσας ἑὰ τόξα, καὶ ἁπλώσας
ἐπὶ νευρὴν ὄρθιον ἀκροτάτου τετανυσμένον ἄχρι σιδήρου εἰς
σκοπὸν εἷλκε βέλεμνον· ἀριστοτόκῳ δ’ ἐπὶ νύμφῃ νίκης
ἐλπίδα πᾶσαν ἐπέτρεπε Καλλιοπείῃ. ἐννέα μὲν προέηκε
τανυγλώχινας ὀιστούς, ἐννέα δ’ ἄνδρας ἔπεφνεν· ἔην δέ τις
ἶσος ἀριθμὸς πεμπομένοις βελέεσσι καὶ ὀλλυμένοισι μαχηταῖς·
ὧν ὁ μὲν ἄκρα μέτωπα διέσχισεν ἰὸς ἀλήτης, ὃς δὲ
δασυστέρνοιο κατέγραψεν ἄντυγα μαζοῦ, ἄλλος ὑπὲρ λαγόνων,
ἕτερος δ’ ἐπὶ νηδύι πίπτων μεσσατίῃ πεφόρητο χαρασσομένου
κενεῶνος, ὃς δὲ διὰ πλευροῖο διέδραμεν, ὅς δὲ φυγόντος
ὀρθὸς ἀελλήεντι ποδῶν ἐνεπήγνυτο ταρσῷ καὶ χθονίῳ
σφήκωσεν ὁμοζεύκτῳ πόδα δεσμῷ. ἠνεμόεν δὲ βέλεμνον
ἀνείρυσεν· ἐκ δὲ φαρέτρης ἄλλου πεμπομένοιο κατέδραμεν
ἄλλος ἐπ’ ἄλλῳ ἠερίῃ στροφάλιγγι κατάσσυτος ὄμβρος
ὀιστῶν. ὡς δ’ ὅτε χαλκείῳ τις ἐπ’ ἄκμονι χαλκὸν ἐλαύνων
ἀκαμάτῳ ῥαιστῆρι πυρίβρομον ἦχον ἰάλλει, τύπτων γείτονα
μύδρον, ἀποθρῴσκουσι δὲ πολλοὶ ἁλλόμενοι σπινθῆρες
ἀρασσομένοιο σιδήρου, ἠέρα θερμαίνοντες, ἀμοιβαίῃσι δὲ
ῥιπαῖς ὅς μὲν ἔην προκέλευθος, ὁ δὲ σχεδόν, ἅλλος
ὀρούσας ἄλλον ἔτι θρῴσκοντα κιχάνεται αἴθοπι παλμῷ· ὣς
ὅ γε τοξεύων στρατιὴν ἀντώπιον Ἰνδῶν μαρναμένων ἐκέδασσεν
ἀλωφήτων ἀπὸ τόξων, κτείνων ἄλλοθεν ἄλλον ἐπασσυτέροισι
βελέμνοις. μεσσατίης δὲ φάλαγγος ἀλευαμένης νέφος ἰῶν χῶρος
ἐγυμνώθη, κεραῆς ἴνδαλμα Σελήνης, ἀμφιφαής ὅτε βαιὸν
ἀποστίλβουσα κεραίης ἄκρα διαπλήσασα δύω νεοφεγγέος αἴγλης
κεκλιμέναις ἀκτῖσι μέσον κύκλοιο χαράσσει, δίζυγι κεκριμένῳ
μαλακῷ πυρί· μεσσατίης δὲ γυμνὰ χαρασσομένης ἔτι φαίνετο
κύκλα Σελήνης. οὐδὲ μάχης ἀπέληγε συναιχμάζων Διονύσῳ
Αἰακὸς ἀπτοίητος, ἐβακχεύθη δὲ κυδοιμῷ κτείνων ἔνθα καὶ
ἔνθα· καὶ ἐκ πεδίοιο διώκων εἰς προχοὰς ποταμοῖο μετήγαγε
λαὸν ἀλήτην. συμφερτοὶ δ’ ἕνα μοῦνον ἐκυκλώσαντο μαχηταὶ
τυπτόμενον ξιφέεσσι καὶ οὐκ ἀλέγοντα μαχαίρης, οὐ βέλεος
πτερόεντος· ἐπασσυτέρῃσι δὲ ῥιπαῖς κυανέης ἤμησε σιδήρεα
λήια χάρμης κραιπνὸς ἀνὴρ καὶ πᾶσιν ἐμάρνατο, τοὺς μὲν ἐπ’
ὄχθαις, τοὺς δὲ κάτω ποταμοῖο μαχήμονι χειρὶ δαΐζων· καὶ
νεκύων ἔπλησεν ὅλον ῥόον· ὀλλυμένων δὲ αἵματι μορμύρων
ἐρυθαίνετο λευκὸς Ὑδάσπης. καί τις ἀνήρ προμάχοιο φυγὼν
ἀνεμώδεα ῥιπὴν κύμβαχος αὐτοκύλιστος ἐπωλίσθησε ῥεέθρῳ,
καὶ πολὺς ἀρτιδάικτος ἀκοντιστῆρι σιδήρῳ σύρετο κυματόεντι
νέκυς πεφορημένος ὁλκῷ οἰδαλέοις μελέεσσιν· ὑποβρυχίοιο δὲ
λύθρου νηιάδες λούσαντο δαφοινήεντι ῥεέθρῳ, καὶ φονίαις
λιβάδεσσιν ἐφοινίχθη μέλαν ὕδωρ. πολλοὶ δ’ ἐν προχοῇσιν
ἀπορρίψαντες ἀκωκὴν ἱκεσίην ἀνέφαινον ἀτευχέες, ὅς μὲν
ἐπ’ ὄχθαις, ὃς δὲ παρὰ ψαμάθοις τετανυσμένος, ὅς δ’ ἐπὶ
γαίῃ ὄρθιος ὀκλάζων, κυρτούμενον αὐχένα κάμπτων· ἀλλὰ
λιτὰς ἀπέειπεν ἄνω νεύοντι προσώπῳ Αἰακὸς ἀντιβίοισιν
ἀκαμπέα μῆνιν ἀέξων· αἰχμητὴν δ’ ἀσίδηρον ἔτι ψαύοντα
λιτάων οὐχ ἕνα μοῦνον ἔπεφνε Λυκάονα, δυσμενέας δὲ χερσὶν
ἀθωρήκτοισι κυλινδομένους ἐπὶ γαίῃ νηρίθμους κεράιζε, ῥόον
ποταμοῖο μιαίνων· καὶ πολὺν Ἀστεροπαῖον ἐδέξατο νεκρὸν
Ὑδάσπης. Οὐδ’ ἀθεεὶ πολέμιζε καὶ Αἰακός· ἀντιβίους γάρ,
ὡς γενέτης Πηλῆος, ἔσω ποταμοῖο δαΐζων ἰκμαλέον μόθον
εἶχε καὶ ὑδατόεσσαν Ἐνυώ, οἷα προθεσπίζων ποταμοῦ περὶ
χεῦμα Καμάνδρου φύλοπιν ἡμιτέλεστον ἐπεσσομένην Ἀχιλῆι· καὶ
μόθον υἱωνοῖο μόθος μαντεύσατο πάππου. καί τις ἐνὶ
προχοῇσιν ἀσάμβαλος ἴαχε Νύμφη νηιὰς ἀκρήδεμνος ὑπερκύψασα
ῥοάων· Νηιάδων ὁμόφυλε, Διιπετὲς αἷμα κομίζων, ἁγνὸν ὕδωρ
ἐλέαιρε Διιπετέος ποταμοῖο. ἄρκιον Ἰνδὸν ὄλεσσε τεὸν δόρυ·
παύεο Νύμφαις δάκρυα Νηιάδεσσιν ἀδακρύτοισιν ἐγείρων· νηιὰς
ὑδατόεσσα καὶ ὑμετέρη πέλε μήτηρ· κούρην γὰρ ποταμοῖο τεὴν
Αἴγιναν ἀκούω. μνώεο, τίς σε λόχευσε, καὶ οὐκέτι χεῦμα
μιαίνεις. ἵξομαι εἰς ῥόον ἄλλον ἀκήρατον, εἰς ἄλα βαίνω.
καί με θαλασσαίη δέχεται Θέτις· ἀλλὰ μελέσθω αἱματόεις ῥόος
οὗτος Ἐρινύι καὶ Διονύσῳ. εἰκοστῷ τριτάτῳ πεπερημένον
Ἰνδὸν Ὑδάσπην καὶ κλόνον ὑδατόεντα καὶ αἰθαλόεντα λιγαίνω.
ὣς φαμένη πατρῷον ἐδύσατο φοίνιον ὕδωρ νηιὰς ὑδατόεσσα
διάβροχος αἵματι Νύμφη. αὐτὰρ ὁ βάρβαρα φῦλα παρ’ ᾐόνας
ἄορι τύπτων εἰς προχοὰς ἔτρεψε· διωκόμενοι δὲ σιδήρῳ
δυσμενέες κτείνοντο φόβῳ στείνοντες Ὑδάσπην. καὶ πολὺς ἐν
ῥοθίοισι πόδας καὶ χεῖρας ἑλίσσων νηχομένους μιμεῖτο, καὶ
ἤθελε πότμον ἀλύξαι χερσὶν ἀπειρήτοις ποταμήια χεύματα
τέμνων· ἀλλὰ ῥόῳ κεκάλυπτο· καὶ ὕδασιν ἄλλος ἐπ’ ἄλλῳ
ἔγκυος οἰδαίνων διερῷ τυμβεύετο πότμῳ. Οὐδ’ ἐπὶ δὴν παρὰ
θῖνα φερεσσακέος ποταμοῖο πληθύι τοσσατίῃ φονίων κυκλούμενος
Ἰνδῶν Αἰακὸς εἰσέτι μίμνεν, ἐπεὶ μογέοντι παρέστη
Ἰνδοφόνος Διόνυσος ἀκαχμένα θύρσα τινάσσων. ἔνθα πολὺν
στρατὸν ἄλλον ἀφειδέι δούρατι νύσσων Αἰακὸς ἐπρήνιξεν·
ἐμαίνετο δ’ οἷά περ Ἄρης, σύνδρομος εὐθώρηκι κασιγνήτῳ
Διονύσῳ. καὶ διερῇ Διόνυσος ὁμίλεε σύζυγι χάρμῃ ὑγρὸν
ἐπ’ ἀντιβίοισι φέρων μόρον. εἰ δέ τις ἀνὴρ νήχετο δαιδαλέης
ὑπὲρ ἀσπίδος οἴδματα τέμνων, νηχομένων κεράιξε μετάφρενον·
εἰ δέ τις Ἰνδῶν ἡμιφανὴς πολέμιζεν ἐπ’ ἰλύι ταρσὸν
ἐρείσας, θύρσῳ στῆθος ἔτυψεν ἣ αὐχένα, κύματα τέμνων,
δυομένων· βυθίων γὰρ ἐπίστατο κόλπον ἐναύλων, ἐξ ὅτε μιν
φεύγοντα μόθον δασπλῆτα Λυκούργου δώματι κυμαίνοντι γέρων
ὑπεδέξατο Νηρεύς. πολλοὶ δ’ ἔνθα καὶ ἔνθα περικλείοντο
ῥεέθρῳ, υἷα Διὸς τρομέοντες ὀρίδρομον, ὧν ὁ μὲν αὐτῶν
ὄρθιος ἰλυόεντι πόδας σφηκώσατο πηλῷ, αὐτοπαγὴς δ’
ἀτίνακτος ἀπ’ ἰξύος ἄχρι καρήνου ἡμιφανὴς ἀνέτελλε
καλυπτομένην πτύχα μηροῦ· καὶ Βρομίῳ πολέμιζεν ἐν ὕδασι
μᾶλλον ἀρούρης ἀμφοτέραις παλάμαις διδυμάονα δούρατα πάλλων·
καὶ τὸ μὲν αἰχμάζεσκεν ἐς ᾐόνας ὑψόσε πέμπων, Αἰακὸν
ἀντικέλευθον ἔχων σκοπόν, ἄλλο δὲ σείσας ἔγχος ἀνουτήτοιο
κατηκόντιζε Λυαίου. καί τις ἐνεστήρικτο μέσον κενεῶνα
καλύπτων, ὃς δὲ φυγεῖν οὐχ εὗρε, τετυμμένος ὀξέι θύρσῳ,
ἴχνια πηλώεντι φέρων πεπεδημένα δεσμῷ, ταρσὸν ἔχων
ψαμάθοισι κατάσχετον· ἵστατο δ’ ἄλλος κνήμης βαλλομένης· ὁ
δὲ γούνατος ἄκρα διαίνων ὑγρὴν αἱμαλέοιο δῑ ὕδατος εἶχεν
Ἐνυώ· ἄλλος ἐνερρίζωτο δεδυκότος ἄχρι γενείου, καὶ πόδας
ᾐώρησε λελουμένον ὦμον ἀείρων, φεύγων φρικτὰ ῥέεθρα
καταΐσσοντα προσώπου· ἄλλος ἐνὶ προχοῇσιν ὅλον δέμας ἐκ
ποδὸς ἄκρου ἄχρι μέσου στέρνοιο κατάρρυτος, ὃς δὲ διαίνων
ὤμους διχθαδίους, ὁ δὲ βόστρυχον ἄκρον ἐρεύσας δέχνυτο
κυματόεσσαν ἐπαΐσσουσαν ἀπειλήν. εἰς βυθὸν ἄλλος ἔδυνε
διάβροχα χείλεα σείων ἀνδροφόνον παρὰ χεῦμα σεσηρότος
ἀνθερεῶνος. καί τις ἑοὺς ἑτάρους δεδοκημένος Ἰνδὸς ἀγήνωρ
τοὺς μὲν κτεινομένους δολιχῷ δορί, τοὺς δὲ μαχαίρῃ, ἄλλον
ὀιστευθέντα χαραδρήεντι βελέμνῳ, τὸν δὲ πολυπλέκτῳ
δεδαϊγμένον ὀξέι θύρσῳ, Θουρέι νεκρὸν ὅμιλον ἐδείκνυεν,
ἀχνύμενος δὲ τίλλε κόμην, φλογερῷ δὲ χόλου βακχεύετο
πυρσῷ, σφίγγων καρχαρόδοντι μεμυκότα χείλεα δεσμῷ· καὶ ταχὺς
αὐτοφόνον μιμούμενος Ἰνδὸν Ὀρόντην, βάρβαρον αἷμα φέρων
καὶ βάρβαρον ἦθος ἀέξων, ἆορ ἑὸν γύμνωσεν, ἀπορρίψας δὲ
χιτῶνα, Ἄρεος ἀρραγὲς ἕρκος, ἀλεξητῆρα βελέμνων, καὶ ξίφος
ἀπτοίητος ἑῷ κενεῶνι πελάσσας ὑστατίην ταχύποτμος ἀγήνορα
ῥήξατο φωνήν· γαστήρ, δέχνυσο τοῦτο φίλον ξίφος· αἰδέομαι
γάρ, μή τις ἐμὲ κτείνειεν ἀνάρσιος ἀπτόλεμος χείρ. αὐτὸς
ἐμῷ κενεῶνι θελήμονα χαλκὸν ἐλάσσω, μή με πατήρ μέμψαιτο
δεδουπότα θήλεϊ θύρσῳ, μὴ Σάτυρον, μὴ Βάκχον ἐμὸν καλέσειε
φονῆα. ἔννεπε κυανέης κατὰ γαστέρος ἆορ ἐρείσας τολμηραῖς
παλάμῃσιν, ἅτε ξένον ἄνδρα δαΐζων, καὶ θάνεν αὐτοδάικτος
ἐν ἀντιβίοισι Μενοικεύς, αἰδόμενος μετὰ δῆριν ἰδεῖν ἔτι
Δηριαδῆα· ὄμμασι δ’ ἀκλαύτοισι θελήμονι κάτθανε πότμῳ, καὶ
μανίης ἀπάνευθεν ἐφαίνετο χάλκεος Αἴας. καὶ φόνος ἄσπετος
ἦεν· ἀναινομένῳ δὲ ῥεέθρῳ κτεινομένους ἐκάλυψε καὶ
ἔπλετο τύμβος Ὑδάσπης. καί τις ἔσω ποταμοῖο πανυστατίην χέε
φωνήν· καὶ σύ, πάτερ, προχοῇσι πόθεν σέο τέκνα καλύπτεις;
πολλάκι Βάκτρον Ἄρηα μετήιον, ἀλλὰ ῥεέθροις οὔ ποτε Μῆδον
ὅμιλον ἀπέκτανε Μῆδος Ἀράξης· Περσικὸς Εὐφρήτης οὐκ
ἔκρυφε γείτονα Πέρσην· πολλάκι μοι παρὰ Ταῦρον ἔην μόθος,
ἀλλ’ ἐνὶ χάρμῃ οὐ Κίλικάς ποτε Κύδνος ἑῷ τυμβεύσατο
κόλπῳ οὐ Τάναϊς χιονῶδες ἄγων πετρούμενον ὕδωρ γείτονι
Σαυρομάτῃ θωρήσσεται, ἀλλὰ κορύσσων Κόλχοις ἀντιβίοισι
χαραδρήεσσαν Ἐνυὼ πολλάκι παχνήεντι κατεπρήνιξε βελέμνῳ.
Ἠριδανὸς πέλε σεῖο μακάρτερος, ὅττι ῥεέθροις ἀλλοδαπὸν
Φαέθοντα καὶ οὐκ ἔκρυψε πολίτην, οὐ Γαλάτην ἐκάλυψε καὶ οὐ
τάφος ἔπλετο Κελτῷ, ἀλλὰ φίλοις ναέτῃσι ῥυηφενέων ἀπὸ
δένδρων Ἡλιάδων ἤλεκτρα φεραυγέα δῶρα κυλίνδει· Ῥῆνος Ἴβηρ
βρεφέεσσι κορύσσεται, ἀλλὰ δικάζων, καὶ κρυφίην ὠδῖνα
διασχίζων τοκετοῖο κτείνει ξεῖνα γένεθλα· σὺ δὲ φθιμένων
ναετήρων κρύπτεις γνήσια τέκνα καὶ οὐ νόθον αἷμα καλύπτεις.
πῶς δύνασαι ποταμοῖσι μιγήμεναι ἠὲ καὶ αὐτῷ ὠκεανῷ
γενέτῃ καὶ Τηθύι, σεῖο τεκούσῃ, αἱμαλέαις λιβάδεσσι φόνου
πλημμυρίδα σύρων; ἅζεο, μὴ νεκύεσσι Ποσειδάωνα μιήνῃς. σεῖο
ῥόος Βρομίοιο κακώτερος, ὅττί με θύρσοις οὐ κλονέει
Διόνυσος, ὅσον κλονέεις με ῥεέθροις. ὣς εἰπὼν βαρύποτμος
ἐδέχνυτο λοίσθιον ὕδωρ. καὶ πλόος ἦν εὔοπλος· ἐκουφίζοντο
δὲ λαοὶ οἰδαλέοις μελέεσσιν· ἀποφθιμένου δὲ φορῆος ἡμιφανὴς
πλωτῆρι λόφῳ πορθμεύετο πήληξ δυομένη κατὰ βαιόν·
ἐφαλλόμεναι δὲ ῥεέθροις ἐκταδὸν ἐν ῥοθίοισιν ἅτε
πρυμνήσια νηῶν νηχομένους τελαμῶνας ἐναυτίλλοντο βοεῖαι,
στοιχάδες ἔνθα καὶ ἔνθα· βαρυνόμενον δὲ σιδήρῳ εἰς βυθὸν
ὑγροχίτωνα κατέσπασεν ἀνέρα θώρηξ. οὐδὲ μόθου Διόνυσος
ἑοὺς ἀνέκοψε μαχητάς, εἰ μὴ πάντας ἔπεφνεν ἑῷ
ταμεσίχροϊ θύρσῳ, καλλείψας ἕνα μοῦνον ὅλων κήρυκα
θανόντων· Θουρέα μοῦνον ἔλειπε θεουδέα μάρτυρα νίκης. Ἥρη δ’
ὡς ἐνόησε δαϊκταμένων φόνον Ἰνδῶν, οὐρανόθεν πεπότητο, δῑ
ὑψιπόρου δὲ κελεύθου ἄστατος ἠνεμόεντι κατέγραφεν ἠέρα
ταρσῷ. Ἀντολίῃ δ’ ἐπέβαινε, καὶ ἤλασεν Ἰνδὸν Ὑδάσπην
φύλοπιν αἱματόεσσαν ἀναστῆσαι Διονύσῳ. ἀλλ’ ὅτε
βαρβαρόφωνος Ἑώιος ὤκλασεν Ἄρης, δὴ τότε ναυτιλίης
ἑτερότροπα μάγγανα τεύχων χεύμασιν ἀκλύστοισι χορὸς
πορθμεύετο Βάκχων. καὶ θεὸς ἡγεμόνευε, δῑ οἴδματος
ἡνιοχεύων ἅρμασι χερσαίοισι νόθον πλόον, ὑγροπόρων δὲ
πορδαλίων ἀδίαντος ὄνυξ ἐχάραξεν Ὑδάσπην· καὶ στρατιαὶ
πλόον εἶχον ἀκυμάντου ποταμοῖο, ὧν ὁ μὲν Ἰνδῴην σχεδίην
πολύδεσμον ἐρέσσων, ὃς δέ, κυβερνήσας διερὴν ἀκάτοιο
πορείην, ἐνδάπιον σκάφος εἶχε λινορραφέων ἁλιήων ἁρπάξας·
ἕτερος δὲ νόθῳ ναυτίλλετο θεσμῷ, ἅμματι τεχνήεντι
περίπλοκα δούρατα δήσας, καὶ ξύλον αὐτόπρεμνον ὁμοίιον
ὁλκάδι τεύχων, ἔκτοθι πηδαλίου, δίχα λαίφεος, ἐκτὸς
ἐρετμῶν, οὐ Βορέην καλέων νηοσσόον—ἰθυτενὲς γὰρ εἰς βυθίους
κενεῶνας ὑποβρύχιον δόρυ πέμπων Ἄρεος ὑγροπόροιο δορυσσόος
ἔπλεε ναύτης—, καὶ πλωτῆς ἀδίαντος ἐπ’ ἀσπίδος οἴδματα
τέμνων, πεῖσμα φέρων τελαμῶνα, σακέσπαλον εἶχε πορείην,
ξείνην ναυτιλίην ψευδήμονι νηὶ χαράσσων. καὶ στρατὸς ἱππήων
ῥόον ἔστιχε, καὶ πλόος ἵππων ποσσὶν ἔην ῥαχίῃσιν
ἀειρομένων ἐλατήρων· καὶ τότε νηχομένου διερὸν δρόμον
εὔποδος ἵππου ἰξύι κουφίζοντος ὑπέρτερον ἡνιοχῆα ὑψιφανὴς
ἀνέτελλε δῑ ὕδατος ἄβροχος αὐχήν. καὶ στρατὸς ἐγρεμόθων
πρυλέων ἀκάτοιο χατίζων, ἀσκοῖς οἰδαλέοισι χέων ποιητὸν
ἀήτην, δέρματι φυσαλέῳ διεμέτρεεν Ἰνδὸν Ὑδάσπην, ἐνδομύχων
δ’ ἀνέμων ἐγκύμονες ἔπλεον ἀσκοί. αἰγείοις δὲ πόδεσσι
διέτρεχε Παρράσιος Πὰν ἄκρα γαληναίοιο διαστείχων ποταμοῖο·
καὶ Λύκος ἡνιόχευε θαλασσαίων δρόμον ἵππων πατρῴην
ἀδίαντον ἄγων τέθριππον ἀπήνην· καὶ γνωτῷ περόωντι
συνέστιχε Δαμναμενῆι Σκέλμις ἀκυμάντοιο καθιππεύων ποταμοῖο.
ἄλλος ὑπὲρ νώτοιο θορὼν ὁμόφοιτον ἀέλλαις εἰς πλόον
ἡνιόχευε καλαύροπι ταῦρον ὁδίτην, καὶ βοέοις ὀνύχεσσι
κατέγραφεν ἄψοφον ὕδωρ· Σειληνοὶ δὲ γέροντες ἐναυτίλλοντο
θαλάσσῃ καὶ ποσὶ καὶ παλάμῃσιν ἐρετμώσαντες Ὑδάσπην... καὶ
προχέων κρουνηδὸν ἀλεξήτειραν ἰωὴν γνωτῷ κυματόεντι γέρων
ἰάχησεν Ὑδάσπης, μῦθον ἀπειλητῆρα χέων πολυπίδακι λαιμῷ·
γνωτὲ πέπον, τέο μέχρι τεὸς ῥόος ἄψοφος ἕρπει; οἴδματα
σεῖο κόρυσσον ἐπιβρίθων Διονύσῳ, ὄφρα κατακρύψωμεν ἐν
ὕδασι πεζὸν ὁδίτην. σοὶ καὶ ἐμοὶ πέλεν αἶσχος, ὅτε
Βρομίοιο μαχηταὶ ἀβρέκτοις ἐμὸν οἶδμα διασχίζουσι πεδίλοις·
Αἰόλε, καὶ σὺ τέλεσσον ἐμοὶ χάριν, ἀντιβίοις δὲ σοὺς
προμάχους θώρηξον ἀελλήεντας ἀήτας μαρναμένους Σατύροισιν,
ὅτι στρατὸς ὑγρὸς ὁδίτης ἅρμασι χερσαίοισι βατὸν ποίησεν
Ὑδάσπην, καὶ δρόμον ὑγρὸν ἔχουσιν ἐν ὕδασιν ἡνιοχῆες·
σοὺς ἀνέμους θώρηξον ἐμῷ πορθμῆι Λυαίῳ· χεύμασι δ’
ἑλκέσθω Σατύρων στόλος, ἡνιόχων δὲ συρομένων προχοῇσιν
ἐμὸς ῥόος ἄρμα δεχέσθω, οἴδματι λυσσήεντι καλυπτομένων
ἐλατήρων. οὐ μὲν ἐγὼ νήποινον ἀήθεα πορθμὸν ἐάσω· σοὶ
καὶ ἐμοὶ πέλεν αἶσχος, ὅταν Βρομίοιο μαχηταὶ ἀτραπὸν
ἡνιόχοισι καὶ ἀβρέκτοισιν ὁδίταις ὑγροπόρους δὲ λέοντας
ἀιστώσω Διονύσου. εἰπέ, πόθεν βατὸς ἔσκεν ἐμὸς ῥόος,
ὑγροβαφὴς δὲ νηιὰς ἐν προχοῇσι πόθεν χρεμετισμὸν ἀκούει
καὶ ῥάχιν ἰχθυόεσσαν ὄνυξ ἵππειος ἀράσσει; αἰδέομαι
ποταμοῖσι μιγήμεναι, ὅττι γυναῖκες ἡμέας ἀκλύστοισι
διαστείβουσι πεδίλοις. οὔ ποτε τολμήεντες ἐμὸν ῥόον ἔξεον
Ἰνδοὶ ἅρμασιν ἠλιβάτοισι, καὶ οὐ πατρώιον ὕδωρ Δηριάδης
ἐχάραξεν ἑῶ περιμήκεϊ δίφρῳ, ὑψιλόφων λοφίῃσιν
ἐφεδρήσσων ἐλεφάντων. ὣς εἰπὼν ἐκόρυσσεν ἑὸν ῥόον·
ἆλτο δὲ Βάκχῳ αἰχμάζων ῥοθίοισιν· ἀελλήεσσα δὲ πολλὴ
μαρναμένων ὑδάτων διερὴ μυκήσατο σάλπιγξ· καὶ ποταμὸς
κελάρυζεν ἄγων ὑψούμενον ὕδωρ, μαρνάμενος Σατύροισι·
πολυφλοίσβῳ δὲ κυδοιμῷ Βασσαρὶς ἁβροχίτων ἀπεσείσατο
κύμβαλα χειρῶν καὶ πόδας ἀμφελέλιζεν, ἐρεσσομένοιο δὲ ταρσοῦ
ξανθὰ πολυρραφέων ἀπεσείσατο δεσμὰ πεδίλων, καὶ ῥόος
ἠνεμόεις πεφορημένος ἄχρι καρήνου Βάκχης νηχομένης ἑλικώδεας
ἔκλυσε χαίτας· ἄλλη βριθομένη διεροὺς ἀπεθήκατο πέπλους,
νεβρίδας οἰδαλέοισιν ἐπιτρέψασα ῥεέθροις, καί οἱ ἐπὶ
στέρνοισι κορυσσομένου ποταμοῖο ὄγκος ἐρευθιόωντι μέλας
ἐπεσύρετο μαζῷ· καὶ Σάτυρος παλάμῃσιν ἐρετμώσας χυτόν
ὕδωρ ἰκμαλέην ἐλέλιζε δῑ ὕδατος ὄρθιον οὐρήν· γηραλέοις
δὲ πόδεσσι μεθυσφαλὲς ἴχνος ἐρέσσων ἄστατος ὑδατόεντι
Μάρων πεφορημένος ὁλκῷ κύμασιν ἀσκὸν ἔλειπε βεβυσμένον
ἡδέος οἴνου· πυκνὰ δὲ σειομένη διδυμόζυγι σύνδρομος αὐλῷ
Πανιὰς ἀκροτάτοιο δῑ ὕδατος ἔπλεε σύριγξ, κύμασιν
αὐτοέλικτος· ἁμιλλητῆρι δὲ παλμῷ Σειληνοῦ λασίοιο κατ’
αὐχένος ἔρρεε χαίτη. καὶ ποταμὸς κελάδησεν ἀφυσγετὸν
οἴδματι σύρων, ξανθὸν ὑπὲρ πεδίοιο χέων μετανάστιον ὕδωρ,
κικλήσκων Διόνυσον ἐς ὑδατόεσσαν Ἐνυώ· καὶ ῥόος
ἐγρεκύδοιμος ἔχων ἀντίπνοον αὔρην ἀγχινεφὴς ὑψοῦτο,
διάβροχον ἠέρα φαίνων, οἴδματι παφλάζοντι καταθρῴσκων
Διονύσου. οὐχ οὕτω Σιμόεντος Ἀρειμανὲς ἔβρεμεν ὕδωρ, οὐχ
οὕτω ῥόος ἔσκεν ἐγερσιμόθοιο Καμάνδρου χεύματι κυματόεντι
κατακλύζων Ἀχιλῆα, ὡς τότε Βακχείην στρατιὴν ἐδίωξεν
Ὑδάσπης. καὶ ποταμῷ Διόνυσος ἀνήρυγε θυιάδα φωνήν· τί
κλονέεις Διὸς υἷα, Διιπετές; ἢν ἐθελήσω, τερσαίνει σέο
χεῦμα πατὴρ ἐμός, ὑέτιος Ζεύς. ἐκ νεφέων βλάστησας ἐμοῦ
Κρονίδαο τοκῆος, καὶ νεφεληγερέταο Διὸς βλάστημα διώκεις;
πατρὸς ἐμοῦ πεφύλαξο βέλος λοχίοιο κεραυνοῦ, μὴ στεροπὴν
Βρομίοιο γενέθλιον εἰς σὲ κορύσσῃ· ἅζεο, μὴ βαρύγουνος,
ὅπως Ἀσωπός, ἀκούσῃς· σὴν προχοὴν πρήυνον, ἕως ἔτι
μῆνιν ἐρύκω. ὑδατόεις πυρόεντι κορύσσεαι· οὐ δύνασαι δὲ
τλήμεναι αἰθαλόεντος ἔνα σπινθῆρα κεραυνοῦ. εἰ δὲ μέγα
φρονέεις χάριν Ἀστερίης σέο νύμφης, ἣ λάχεν αἰθερίης
Ὑπερίονος αἷμα γενέθλης, ἠελίου θρασὺν υἷα, πυρώδεος
ἡνιοχῆος, οὐρανὸν ἱππεύοντα πατὴρ ἐμὸς ἔφλεγε πυρσῷ, καὶ
νέκυν ἔστενε παῖδα πυρὸς ταμίης Ὑπερίων, οὐδὲ χάριν
Φαέθοντος ἐμῷ πολέμιζε τοκῆι, οὐ πυρὶ πῦρ ἀνάειρε, καὶ εἰ
πυρὸς ἡγεμονεύει. εἰ χάριν ὑμετέρου μεγαλίζεαι Ὠκεανοῖο,
Ἠριδανὸν σκοπίαζε Διὸς πληγέντα βελέμνῳ, ὑμέτερον πυρίκαυτον
ἀδελφεόν· αἰνοπαθὴς δὲ σὸς διερὸς προπάτωρ, μιτρούμενος
ἄντυγι κόσμου, χεύμασι τοσσατίοισι χέων γαιήοχον ὕδωρ, υἱὸν
ἴδε φλεχθέντα, καὶ οὐ πολέμιζεν Ὀλύμπῳ, οὐ προχοαῖς
ἐρίδαινε πυριγλώχινι κεραυνῷ. ἀλλὰ τεῶν ὑδάτων ἔτι
φείδεο, μή σε νοήσω Ἠριδανῷ φλεχθέντι κεκαυμένον ἶσον
Ὑδάσπην. ὣς φαμένῳ βαρύδουπος ἐχώσατο μᾶλλον Ὑδάσπης
κύμασι λαβροτέροισι χέων ὑψίδρομον ὕδωρ. καί νύ κεν ἔκρυφε
πᾶσαν ἀβακχεύτων στίχα Βάκχων, εἰ μὴ Βάκχος ἄμυνεν, ἀπ’
ἀγχιπόροιο δὲ λόχμης πυρσοτόκον νάρθηκα λαβὼν ἀντώπιον Ἠοῦς
ἠελίῳ θέρμηνεν· ἐριφλεγέος δὲ κορύμβου αὐτογόνῳ σπινθῆρι
λοχεύετο δουράτεον πῦρ· καὶ προχοαῖς φλόγα ῥῖψεν· ἀπειλητῆρι
δὲ δαλῷ καιομένου ποταμοῖο ῥοαῖς ἐπεπάφλασαν ὄχθαι· καὶ
πολὺς ἠερόφοιτος ἑλίσσετο καπνὸς ἀλήτης λωτοῦ καιομένοιο
μαραινομένου τε κυπείρου· καὶ θρύα πῦρ ἀμάθυνε·
πολυστροφάλιγγι δὲ ῥιπῇ καπνοῦ λιγνυόεντος ἕλιξ ἐμέθυσσεν
ἀυτμὴ ἠερίας ἁψῖδας, ὅλη δ’ ἐμελαίνετο λόχμη εὐόδμοις
ἀνέμοισιν ἱμασσομένων δονακήων. καὶ σέλας εἰς βυθὸν εἷρπεν·
ἐνεκρύπτοντο δὲ πηλῷ ἰχθύες αἰθαλόεντες· ὑποβρυχίοιο δὲ
πυρσοῦ νηχομένῳ σπινθῆρι διάβροχος ἔζεεν ἰλὺς ὑγρὸν
ἀναπτομένη· βυθίων δ’ ἀπὸ καπνὸς ἐναύλων ἔμπυρος ὑδατόεντι
διέσσυτο σύνδρομος ἀτμῷ. Ὑδριάδων δὲ φάλαγγες ἀνάμπυκες
ὠκέι ταρσῷ γυμναὶ κυματόεντος ἀπεπλάζοντο μελάθρου· καί τις
ἀναινομένη φλογερὸν πατρώιον ὕδωρ νηιὰς ἀκρήδεμνος ἀήθεα
δύσατο Γάγγην· ἄλλη δ’ Ἰνδὸν ἔναιεν ἐριβρεμέτην Ἀκεσίνην
ἀζαλέοις μελέεσσιν· ἀλωομένην δὲ Χοάσπης ἄλλην οὐρεσίφοιτον
ἀνάμπυκα Νηίδα Νύμφην παρθενικὴν ἐδέξατο, Περσίδι γείτων.
Ὠκεανὸς δ’ ἰάχησεν ἀπειλείων Διονύσῳ, ὑδατόεν μύκημα χέων
πολυπίδακι λαιμῷ, καὶ ῥόον ἀενάων στομάτων κρουνηδὸν
ἰάλλων ἠιόνας κόσμοιο κατέκλυσε χεύματι μύθων· ἥλικος
Ὠκεανοῖο παρευνέτι, σύγχρονε κόσμου παντρόφε συμμιγέων
ὑδάτων, αὐτόσπορε Τηθύς, ἀρχαίη φιλότεκνε, τί ῥέξομεν;
αἰθαλόεις γὰρ εἰς ἐμὲ καὶ σέο τέκνα κορύσσεται ὑέτιος
Ζεύς· ἅρπαγα γὰρ νόθον ὄρνιν ἔχει Κρονίωνα φονῆα Ἀσωπὸς
γενετῆρα, καὶ υἱέα Βάκχον Ὑδάσπης. ἀλλὰ Διὸς στεροπῇσιν
ἄγων ἀντίξοον ὕδωρ ἠέλιον πυρόεντα ῥόῳ σβεστῆρι καλύψω,
κρύψω δ’ αἰθέρος ἄστρα· καὶ ἀθρήσει με Κρονίων χεύματι
μορμύροντι κατακλύζοντα Σελήνην· Ἀρκτῴην δ’ ὑπὸ πέζαν ἐμαῖς
προχοῇσι λοέσσω ἄξονος ἄκρα κάρηνα καὶ ἄβροχον ὁλκὸν
Ἁμάξης· καὶ βυθίης ἀρχαῖον ἐμῆς πλωτῆρα θαλάσσης αἰθέριον
Δελφῖνα πάλιν πλωτῆρα τελέσσω, κρυπτόμενον πελάγεσσι· καὶ
ἀστερόφοιτον ἐρύσσω νόστιμον οὐρανόθεν μετανάστιον εἰς χθόνα
Κελτῶν Ἠριδανὸν πυρόεντα, καὶ ὑδατόεντα τελέσσω, αἰθέρα
γυμνώσας διεροῦ πυρός· ὑψιπόρους δὲ ἰχθύας ἀστερόεντας
ἐμοὺς πάλιν εἰς ἅλα σύρω, νηχομένους μετ’ Ὄλυμπον ἐν
ὕδασιν. ἔγρεο, Τηθύς, ὕδασιν αἰθέρος ἄστρα καλύψομεν,
ὄφρα νοήσω ταῦρον, ἀκυμάντοιο πάλαι πλωτῆρα θαλάσσης, κύμασι
λαβροτέροις πεφορημένον ὑγρὸν ὁδίτην, Εὐρώπης μετὰ λέκτρον·
ὀρινέσθω δὲ καὶ αὐτή, δερκομένη κερόεσσαν ἐμὴν ταυρώπιδα
μορφήν, ταυροφυὴς κερόεσσα βοῶν ἐλάτειρα Σελήνη· ἵξομαι
ὑψικέλευθος ἐς οὐρανόν, ὄφρα νοήσω ἰκμαλέον Κηφῆα καὶ
ὑγροχίτωνα Βοώτην, ὡς πάρος ἐννοσίγαιος, ὅτε θρασὺς ἀμφὶ
Κορίνθου ὑγρὸς Ἄρης ἀλάλαζεν ἐς ἀστερόεσσαν Ἐνυώ· κρύψω
δ’ ἔμπυρον Αἶγα, Διὸς τροφόν, ὑγροπόρῳ δὲ ἄρμενον
Ὑδροχοῆι χαρίζομαι ἄφθονον ὕδωρ. Τηθύς, καὶ σύ, θάλασσα,
κορύσσεο· ταυροφυῆ γὰρ Ζεὺς νόθον υἷα λόχευσεν, (??)να
ξύμπαντας ὀλέσσῃ καὶ ποταμοὺς καί φῶτας ἀμεμφέας·
ἀμφότερον δὲ Ἰνδοὺς θύρσος ἔπεφνε καὶ ἔφλεγε πυρσὸς
Ὑδάσπην. ἔννεπε παφλάζων βαθυκύμονος οἴδματι φωνῆς.
εἰκοστὸν δὲ τέταρτον ἔχει γόον ἄσπετον Ἰνδῶν κερκίδα θ’
ἱστοπόνοιο καὶ ἠλακάτην Ἀφροδίτης. Ζεὺς δὲ πατὴρ κοτέοντος
ἀπέτραπε παιδὸς ἀπειλήν, δοῦπον ὁμοπλεκέων νεφέων βρονταῖον
ἱμάσσων· καὶ χόλον ἐπρήυνεν ἀτέρμονος Ὠκεανοῖο, ὑσμίνην
φλογόεσσαν ἐρητύων Διονύσου. Ἥρη δ’ ἐσμαράγησε δῑ ἠέρος
ἄπλετον ἠχώ, μῆνιν ἀναστέλλουσα πυρισθενέος Διονύσου. καὶ
διερὴν παλάμην ὀρέγων οἰκτίρμονι Βάκχῳ παιδὶ Διὸς πυρόεντι
γέρων ἰάχησεν Ὑδάσπης, μῦθον ἀναβλύζων ἱκετήσιον
ἀνθερεῶνος· φείδεό μοι, Διόνυσε, διιπετέος ποταμοῖο, ὕδασι
καρποτόκοισι φέρων χάριν· ὑμετέρη γὰρ ἐξ ὑδάτων εὔβοτρυς
ἀνεβλάστησεν ὀπώρη. ἀασάμην, Διόνυσε πυριτρεφές· οὐρανίην
γὰρ σῶν δαΐδων ἀμάρυγμα τεὴν κήρυξε γενέθλην. ἀλλὰ πόθος
τεκέων με βιήσατο· Δηριάδῃ γὰρ υἱέι πιστὰ φέρων ῥοθίων
ἐλέλιζον ἀπειλήν, Ἰνδοῖς κτεινομένοισι βοηθόον οἶδμα
κυλίνδων. αἰδέομαι γενετῆρι φανήμεναι, ὅττι θαλάσσῃ αἵματι
μορμύροντι μεμιγμένα χεύματα σύρω καὶ φονίῃ ῥαθάμιγγι
Ποσειδάωνα μιαίνω· τοῦτό με, τοῦτο κόρυσσεν ἐριδμαίνειν
Διονύσῳ. πρὸς δὲ τεοῦ ξενίοιο καὶ ἱκεσίοιο τοκῆος, αἴδεο
παφλάζοντα τεῷ πυρὶ θερμὸν Ὑδάσπην. νηιάδες φεύγουσιν ἐμὸν
ῥόον· ἀμφὶ δὲ πηγάς ἡ μὲν ναιετάει διερὸν δόμον, ἡ δ’
ἐνὶ λόχμαις σύννομος Ἁδρυάδεσσι φυτὸν μετὰ πόντον ἀμείβει,
ἄλλη δ’ Ἰνδὸν ἔχει μετανάστιος, ἡ δὲ φυγοῦσα ποσσὶ
κονιομένοισιν ἐδύσατο διψάδα πέτρην Καυκασίην, ἑτέρη δὲ
μεταΐξασα Χοάσπην ναίει ξεῖνα ῥέεθρα καὶ οὐκέτι πάτριον
ὕδωρ. μὴ καλάμους ὀλέσειας, ἐμῶν βλάστημα ῥοάων, οἷσιν
ἀεξομένοισιν ἐρείδεται οἰνάδος ὅρπηξ ἀμπελόεις· δόνακες
γὰρ ἐπ’ ἀλλήλοισι δεθέντες ὑμετέρην εὔυδρον ἐλαφρίζουσιν
ὀπώρην· μὴ δόνακας φλέξειας, ὅθεν σέο Μυγδόνες αὐλοί, μή
ποτέ σοι μέμψαιτο τεὴ φιλόμολπος Ἀθήνη, ἥ ποτε Γοργείων
βλοσυρὸν μίμημα καρήνων φθεγγομένων Λίβυν εὗρεν ὁμοζυγέων
τύπον αὐλῶν· καὶ σέο μυστιπόλοιο κυβερνήτειραν ἀοιδῆς
Πανιάδος σύριγγος ὁμόθροον αἴδεο μολπήν· λῆγε τεῷ νάρθηκι
ῥόον ποταμοῖο μαραίνων, ὅττι ῥόος ποταμοῖο τεούς νάρθηκας
ἀέξει. οὐ ξένον οἶδμα πέρησας ἐπώνυμον· ἀλλοφυῆ γὰρ
ἄλλον ἐγὼ Διόνυσον ἐμοῖς φαίδρυνα λοετροῖς, ὁπλοτέρου
Βρομίοιο φερώνυμον, εὖτε Κρονίων Ζαγρέα παιδοκόμοισιν ἐμαῖς
παρακάτθετο Νύμφαις· καὶ σὺ φέρεις Ζαγρῆος ὅλον δέμας· ἀλλὰ
σὺ κείνῳ δὸς χάριν ὀψιτέλεστον, ὅθεν πέλες· ἀρχεγόνου γὰρ
ἐκ κραδίης ἀνέτελλες, ἀειδομένου Διονύσου. ὑμετέρου δὲ
γέραιρε Λάμου κουροτρόφον ὕδωρ· μνώεο Μαιονίης σέο πατρίδος·
ὑμετέρου γὰρ Πακτωλοῦ χαρίεντος ἀδελφεός ἐστιν Ὑδάσπης. καὶ
σὺ τόσοις ποταμοῖσι μίαν χάριν ἄρτι τιταίνων, γνωτοῖς
ἡμετέροισι, τεὴν ἀνασείρασον αἴγλην· μηδὲ πυρί φλέξῃς
ὑδάτων χύσιν· ἐξ ὑδάτων γὰρ ἀστεροπὴ βλάστησε, τεοῦ Διὸς
ὑέτιον πῦρ. ἀλλὰ χόλον πρήυνε, τεοῖς ὅτι γούνασι πίπτω
μειλίχιον στορέσας ἱκέτην ῥόον· ἐν πολέμοις γὰρ εἰ θρασὺν
αὐχένα κάμπτε, καὶ ἤπιος ἔσκε Τυφωεύς, καί κεν ἀπορρίψας
παλινάγρετον ὄγκον ἀπειλῆς ἀστεροπὴν ἀνέκοπτε πατήρ τεός,
ὑψιμέδων Ζεύς. ὣς φαμένου Διόνυσος ἑὴν ἀνεσείρασε πεύκην.
καὶ προχοὰς Ἀρκτῷος ἀνερρίπιζεν ἀήτης χειμερίῃ μάστιγι,
φέρων δυσπέμφελον αὔρην, χεῦμα πυριβλήτοιο καταψύχων ποταμοῖο,
ἠέλιον καὶ Βάκχον ὁμοῦ καὶ Ζῆνα γεραίρων, καὶ ῥοθίων
ἄσβεστον ἀπέσβεσε δαιμόνιον πῦρ. ὄφρα μὲν εἰσέτι Βάκχος
ἐπέπλεεν ὑγρὸν Ὑδάσπην, τόφρα δέ, θάρσος Ἄρηος ἔχων,
περιμήκετον ὁρμὴν Δηριάδης ἐπὶ δῆριν ἐπώνυμον ὥπλισεν
Ἰνδούς, στήσας ἀμφὶ ῥέεθρον ἑὰς στίχας, ὄφρα μαχηταὶ
λαὸν ἐρητύσωσιν ἀνερχομένων ἔτι Βάκχων. οὐδὲ Διὸς λάθεν
ὄμμα πανόψιον· ἐσσυμένως δὲ οὐρανόθεν πεφόρητο προασπίζων
Διονύσον. καὶ σφετέροισιν ἰόντες ἀρηγόνες, ἄλλος ἐπ’
ἄλλῳ, σὺν Διὶ πάντες ἵκοντο θεοὶ ναετῆρες Ὀλύμπου ἅλματι
πωτήεντι· καὶ Αἰγίνης χάριν εὐνῆς αἰετὸς ᾐώρητο τὸ
δεύτερον ὑψιπέτης Ζεὺς Ἀσωποῦ μετὰ χεῦμα, καὶ Αἰακὸν
ἠεροφοίτην φειδομένων ὀνύχων δεδραγμένος ἅρπαγε ταρσῷ
κουφίζων ἐκόμισσεν ἐς Ἄρεα Δηριαδῆος Ἰνδῴην ἐπὶ πέζαν·
ἀπ’ εὐρυπόροιο δὲ κόλπου υἱὸν Ἀρισταῖον γενέτης ἐσάωσεν
Ἀπόλλων, φαιδρὸς ἀλεξικάκων πεφορημένος ἄρματι κύκνων,
μνῆστιν ἔχων θαλάμοιο λεοντοφόνοιο Κυρήνης· καὶ κρατέων ἕο
παῖδα τανύπτερος ἥρπασεν Ἑρμῆς, υἱέα Πηνελόπης, κεραελκέα
Πᾶνα κομήτην· Οὐρανίη δ’ Ὑμέναιον ἀνεζώγρησεν ὀλέθρου
παιδὸς ἑοῦ γονόεντος ἐπώνυμον, ἠερίας δὲ ἀτραπιτούς
ἐχάραξεν, ὁμοίιος ἀστέρος ὁλκῷ, γνωτῷ βοτρυόεντι
χαριζομένη Διονύσῳ· Καλλιόπη δ’ Οἴαγρον ἑοῖς ἀνεκούφισεν
ὤμοις· καί τεκέων Ἥφαιστος ἑῶν ἀλέγιζε Καβείρων,
ἀμφοτέρους δ’ ἥρπαξεν, ὁμοίιος ὀξέι πυρσῷ· Ἀκταίη δ’
ἐσάωσεν Ἐρεχθέα Παλλάς Ἀθήνη Ἰνδοφόνον, ναετῆρα θεοκρήπιδος
Ἀθήνης· νύμφας δ’ Ἁδρυάδας ναέται ζώγρησαν Ὀλύμπου πάντες,
ὅσοις μεμέληντο φίλαι δρύες, ἐξοχα δ’ ἄλλων δαφναίας ἐσάωσε
φανεὶς δαφναῖος Ἀπόλλων, καί σφιν ἄμα χραίσμησε συνέμπορος
υἱέι μήτηρ, εἰσέτι κυδαίνουσα λεχώια δένδρεα Λητώ.
Βασσαρίδων δὲ φάλαγγα κορυμβοφόρους τε γυναῖκας ἐκ βυθίου
ῥύσαντο πολυφλοίσβοιο κυδοιμοῦ θυγατέρες Κύδνοιο, φιλοζεφύρου
ποταμοῖο, πλωτὸν ἐπιστάμεναι διερὸν δρόμον, ἅς ἐπὶ νίκῃ
Ἄρεος Ἰνδῴοιο πατὴρ δωρήσατο Βάκχῳ, Νηιάδας πολέμοιο
δαήμονας, ἅς ποτε χάρμην μαρνάμενος Κρονίωνι Κίλιξ ἐδίδαξε
Τυφωεύς. καὶ στρατὸς ὡμάρτησεν ὁμόστολος· ἐσσυμένους δὲ
Εὔιος ἔφθασε πάντας, ὀρεσσαύλων ἐπὶ δίφρων ἄξονος
ἀβρέκτοιο διαξύων ῥόον ὁλκῷ· καὶ Σατύρων δρόμον εἶχεν
ὁμόστολον, οἷς ἅμα Βάκχαι ὑγροπόροι καὶ Πᾶνες ὁμήλυδες·
ἔξοχα δ’ ἄλλων ὠκύτεροι Τελχῖνες ἁλιτρεφέων ὑπὲρ ἵππων,
πατρῴης ἐλατῆρες ἁλικρήπιδος ἀπήνης, εἰς δρόμον ὡμάρτησαν
ἐπειγομένῳ Διονύσῳ. ἄλλοι δ’ ἦσαν ὄπισθεν, ἐπεσσεύοντο
δὲ πορθμῷ ἐξ ἑτέρης ἀνιόντες ἀθηήτοιο κελεύθου, ἧχι θεὸς
πόμπευεν· ἐπεὶ πτερὸν ἠρέμα πάλλων αἰετὸς ἡγεμόνευε δῑ
οὔρεος ἀντίτυπος Ζεύς, φειδομένοις ὀνύχεσσι μετάρσιον υἷα
κομίζων, Αἰακὸν ἠερίῃ πεφορημένον ὕψι κελεύθῳ. Ἰνδώῃ δ’
ἐχόρευον ἐπισκαίροντες ἐρίπνῃ, καὶ σκοπέλους ἐδίωκον,
ἐναυλίζοντο δὲ λόχμαις, καὶ κλισίας πήξαντες ἐς ἠρέμα
δάσκιον ὕλην οἱ δὲ τανυκραίρων ἐλάφων κεμαδοσσόον ἄγρην
εἶχον ἅμα σκυλάκεσσιν· Ἁμαδρυάδεσσι δὲ Νύμφαις Ὑδριάδες
μίσγοντο φιλοπτόρθου Διονύσου. Βασσαρίδων δὲ φάλαγγες
Ἐρυθραίῃ παρὰ λόχμῃ σκύμνον ὀρεσσαύλοιο τιθηνήσαντο
λεαίνης, αὐτοχύτου δὲ γάλακτος ἀνέβλυον ἰκμάδα μαζοί· ἄλλη
ἐχιδναίοιο πόθον μεθέπουσα κορύμβου ἰοβόλων μάστευε δῑ
οὔρεος ἄντρα δρακόντων, θηροσύνην δ’ ἀνέφαινεν· ἀκοντιστῆρι
δὲ θύρσῳ ἡ μὲν νεβρὸν ἔβαλλεν ἀελλόπον· ἡ δέ λαθοῦσα
ἅλματι λυσσήεντι κατέδραμε λυσσάδος ἄρκτου· ἡ δὲ μελαρρίνων
ῥαχίης ἐδράξατο θηρῶν καὶ λοφίης ἐπέβαινεν ὀρεσσινόμων
ἐλεφάντων. καί τις ὀιστοβόλων βέλος ἥρμοσε κυκλάδι νευρῇ
καὶ πτελέην τόξευεν· ὁ δὲ σκοπὸν εἶχεν ἐλαίην· καὶ πίτυν
ἄλλος ἔβαλλε· πολὺς δ’ ἐπὶ γείτονα πεύκην πεμπομένων
σύριζεν ἐν ἠέρι ῥοῖζος ὀιστῶν. τοῖσι μὲν ἔβρεμε κῶμος
ὀρίκτυπος. ἀχνύμενος δὲ Δηριάδῃ βασιλῆι δυσάγγελος ἵκετο
Θουρεύς, δάκρυσιν ἀφθόγγοισιν ἀπαγγέλλων φόνον Ἰνδῶν, 145
καὶ μόγις ἐκ στομάτων ἀνενείκατο πενθάδα φωνήν· Δηριάδη
σκηπτοῦχε, θεηγενὲς ἔρνος Ἐνυοῦς, ᾔομεν, ὡς ἐκέλευσας, ἐς
ἀντιπέραιαν ἐρίπνην, εὕρομεν ἐν βήσσῃσιν ἐρημάδα γείτονα
λόχμην· κεῖθι λόχον στήσαντες ἐμίμνομεν, εἰσόκεν ἔλθῃ
θυρσομανὴς Διόνυσος· ἐπερχομένοιο δὲ Βάκχου αὐλὸς
ἐπεσμαράγησεν, ἀδεψήτου δὲ βοείης τυπτομένης ἑκάτερθεν ἔην
χαλκόκροτος ἠχὼ καὶ καναχὴ σύριγγος· ὅλη δ’ ἐλελίζετο λόχμη
καὶ δρύες ἐφθέγξαντο καὶ ὠρχήσαντο κολῶναι· νηιάδες δ’
ὀλόλυξαν. ἐγὼ δ’ ἐκόρυσσα μαχητάς, ὀκναλέους, τρομέοντας,
ἀπειθέας εἰς μόθον ἕλκων. καὶ θεός, ὃν καλέουσιν,
ἀκαχμένα θύρσα τινάσσων, οὐτιδανοῖς πετάλοισιν ὀιστεύων
γένος Ἰνδῶν, κτεῖνε μὲν ἐν πεδίῳ στρατὸν ἄσπετον ὀξέι
θύρσῳ βλήμενον, ἐν ῥοθίοις δὲ τὸ λείψανον ὤλεσεν Ἰνδῶν.
ἀλλὰ σοφοὺς Βραχμῆνας ἐρείομεν, ὄφρα δαείης, εἰ θεὸς
οὗτος ἵκανεν ἐς ἡμέας ἢ βροτὸς ἀνήρ. μή νυχίην
ἀνόνητον ἀναστήσειας Ἐνυώ, μὴ στρατιὴν ὀλέσειας ἀφεγγέι
δηιοτῆτι· ἤδη δ’ ἀχλυόεις τέταται ζόφος· ἀγχιφανὴς δὲ δῆριν
ἀναστέλλων ἀμαρύσσεται Ἕσπερος ἀστήρ. εἰ δὲ πόθος μεθέπει
σε δυσαντήτοιο κυδοιμοῦ, σήμερον Ἰνδὸν ἔρυκε, καὶ αὕριον
εἰς μόθον ἕλκεις. ὣς εἰπὼν παρέπεισεν ἀπειθέα Δηριαδῆα,
οὐ χάριν ἀδρανίης πειθήμονα, δυομένῳ δὲ μεμφόμενον Φαέθοντι
καὶ οὐκ εἴκοντα Λυαίῳ. Ἰνδῴην δὲ φάλαγγα μεταστήσας
ποταμοῖο Δηριάδης ὑπέροπλος ἐχάζετο πενθάδι λύσσῃ, ἑζόμενος
λοφίῃσι παλιννόστων ἐλεφάντων. Ἰνδοὶ δ’ ἔνθα καὶ ἔνθα σὺν
ἠλιβάτῳ βασιλῆι εἰς πόλιν ἐρρώοντο πεφυζότες, ἔνδοθι
πύργων νίκην εἰσαΐοντες ἀρειμανέος Διονύσου. ἤδη δὲ
στονόεσσα δῑ ἄστεος ἵπτατο φήμη, σύγγονον ἀγγέλλουσα
νεοσφαγέων φόνον Ἰνδῶν. καὶ γόος ἄσπετος ἔσκε· φιλοθρήνων
δὲ γυναικῶν πενθαλέοις ὀνύχεσσι χαράσσετο κύκλα προσώπου, καὶ
μεσάτου στέρνοιο διεσχίζοντο χιτῶνες στήθεα γυμνώσαντες,
ἀμοιβαίῃσι δὲ ῥιπαῖς τυπτομένων παλάμῃσιν ἴτυς φοινίσσετο
μαζῶν αἱμοβαφής. πολιὸς δὲ γέρων ἐπὶ γήραος οὐδῷ χιονέην
πλοκαμῖδα κατηφέι τάμνε σιδήρῳ, τέσσαρας ἡβώοντας ὀλωλότας
νἷας ἀκούων, Αἰακὸς οὓς ἐδάμασσε μιῇ δασπλῆτι μαχαίρῃ,
κτεινομένους ἐλεεινά· βαρυτλήτων δὲ γυναικῶν ἡ μὲν ἑὸν
στενάχιζεν ἀδελφεόν, ἡ δὲ τοκῆα· ἄλλη ποικιλόδακρυς
ἀνεστεναχίζετο νύμφη νυμφίον ἀρτιχόρευτον ἐοικότα
Πρωτεσιλάῳ, ἄλλη Λαοδάμεια· νεοζεύκτοιο δὲ νύμφης ἄπλοκος
ἀκρήδεμνος ἐτίλλετο βότρυς ἐθείρης. καί τις ἀμηχανέουσα
δεδουπότος εὐνέτις Ἰνδοῦ, ἀγχιτόκους ὠδῖνας ἀναπλήσασα
λοχείης καὶ δεκάτης ὁρόωσα λεχώια κύκλα Σελήνης, ὑδρηλῷ
πολύδακρυς ἐπέστενεν ἀνδρὸς ὀλέθρῳ, καὶ ποταμῷ κοτέουσα
γοήμονα ῥήξατο φωνήν· οὐ πίομαι πατρῷον ἐμόν ποτε πικρὸν
Ὑδάσπην· οὐκέτι κεῖνα ῥέεθρα παρέρχομαι, οὐκέτι δειλὴ σεῖο
νέκυν κρύψαντος ἐπιψαύσω ποταμοῖο, οὐ μὰ σέ καί σέο φόρτον,
ὃν ἔνδοθι γαστρὸς ἀείρω, οὐ μὰ καὶ τὸν ἔρωτα, τὸν οὐ
χρόνος οἶδε μαραίνειν. τίς με λαβὼν κομίσειεν, ὅπου πέσε
νεκρὸς ἀκοίτης, ὄφρα περιπτύξω διερὸν νέκυν, ὄφρα καὶ
αὐτὴν κῦμα κατακρύψῃ με σὺν ὑγροπόρῳ παρακοίτῃ; αἴθε δὲ
καὶ τέκον υἷα καὶ ἔτρεφον· ἄρτι δὲ δειλὴν γαστέρος ὄγκος
ἔχει με πεπαινομένου τοκετοῖο. εἰ δὲ τέκω ποτὲ παῖδα καὶ
αἰτίζῃ γενετῆρα, υἱέι παππάζοντι πόθεν δείξαιμι τοκῆα;
εἶπε τὸν οὐκ ἀίοντα κινυρομένη παρακοίτην. ἄλλη δ’
ἐστενάχιζεν ἀνυμφεύτους ὑμεναίους ὀλλυμένου μνηστῆρος, ὃν
οὐκ ἴδεν εὔγαμος ὥρη στέμματι νυμφιδίῳ πεπυκασμένον, οὐδ’
ἐνὶ παστῷ ἡδυμελὴς ἤεισε βιοσσόος αὐλὸς Ἐρώτων. τοῖσι
μὲν ἀχνυμένοισιν ἔην γόος. ἀμφὶ δὲ λόχμας Βάκχος ἑοῖς
Σατύροισι καὶ Ἰνδοφόνοισι μαχηταῖς εἰλαπίνην ἔστησεν·
ἐδαιτρεύοντο δὲ ταῦροι, καὶ δαμάλαι στοιχηδὸν ἐμιστύλλοντο
μαχαίρῃ θεινόμεναι πελέκεσσιν, Ἐρυθραίης δ’ ἀπὸ ποίμνης
πυκνὰ δορικτήτων ἱερεύετο πώεα μήλων. ἑζόμενοι δ’ ἀγεληδὸν
ἐπ’ εὐκύκλοιο τραπέζης Σειληνοὶ Σάτυροί τε σὺν εὐθύρσῳ
Διονύσῳ χερσὶ πολυσπερέεσσι μιῆς ἔψαυσαν ἐδωδῆς· πίνετο δ’
ἄσπετος οἶνος ἀμοιβαδίς· οἰνοχόοι δὲ εὐόδμους ἐκένωσαν
ἀπείρονας ἀμφιφορῆας, νεκταρέης ἀρύοντες ἀμεμφέα βότρυν
ὀπώρης. τοῖσι δὲ τερπομένοισι παρὰ κρητῆρα λιγαίνων Λέσβιος
αὐτοδίδακτος ἀνέπλεκε Λεῦκος ἀοιδήν, πῶς πρότεροι Τιτῆνες
ἐθωρήχθησαν Ὀλύμπῳ· καὶ Διὸς ὑψιμέδοντος ἀληθέα μέλπετο
νίκην, πῶς Κρόνον εὐρυγένειον ὑποκλάζοντα κεραυνῷ Ταρταρίῳ
ζοφόεντι κατεσφρηγίσσατο κόλπῳ, χείματος ὑδρηλοῖσι μάτην
κεκορυθμένον ὅπλοις. Κυπριάδος δὲ Λάπηθος ἀτευχέος ἀστὸς
ἀρούρης ἔμφρονι φορμικτῆρι παρέζετο, καί οἱ ἐδωδῆς πίονα
μοῖραν ὄρεξε, καὶ ᾔτεε κεῖνον ἀείδειν τερπνὸν ἀσιγήτοισι
μεμηλότα μῦθον Ἀθήναις, ἱστοπόνον Κυθέρειαν ἐριδμαίνουσαν
Ἀθήνῃ. αὐτὰρ ὁ φορμίζων ἀνεβάλλετο Κύπριν ἀείδειν, ὥς
ποτε κέντρον ἔχουσα φιληλακάτοιο μερίμνης χερσὶν ἀπειρήτοισι
μετήιεν ἱστὸν Ἀθήνης, κερκίδα κουφίζουσα καὶ οὐκέτι κεστὸν
Ἐρώτων. καὶ Παφίης τετάνυστο παχὺς μίτος, οἷά τε μακρὴ
οἰσυΐνη μήρινθος ἐύστροφος, ἥν τινι τέχνῃ ὁλκοῖς
μηκεδανοῖσι γέρων ἐρράψατο τέκτων, φράξας ἀρτιτέλεστα
σεσηρότα δούρατα νηῶν· ἡ δὲ πανημερίη καὶ παννυχίη πέλας
ἱστοῦ Παλλάδος ἔργον ἔτευχε παλίλλυτον, ἀλλοτρίῳ δὲ
ἀτρίπτους ἕο χεῖρας ἀήθεϊ τείρετο μόχθῳ· καὶ κτενὶ
πουλυόδοντι διαξύουσα χιτῶνα καὶ λίθον ὀρχηστῆρα περικρεμάσασα
μεσάκμῳ κερκίδι πέπλον ὕφαινε, καὶ ἔπλετο Κύπρις Ἀθήνη·
καὶ πόνος ᾖν ἀγέλαστος· ὑφαινομένοιο δὲ πέπλου εὐρυτενὴς
ὠγκοῦτο πέλωρ μίτος· αὐτόματοι δὲ στήμονες ἐρρήγνυντο
παχυνομένοιο χιτῶνος· εἶχε δὲ διχθαδίοισι πόνοις ἐπιμάρτυρα
τέχνης ἠέλιον καὶ λύχνον ἀναγκαίην τε Σελήνην. οὐ χορὸν
ὠρχήσαντο χορίτιδες Ὀρχομενοῖο ἀμφίπολοι Πασιθέη κλωστῆρα,
καὶ εἰροκόμος πέλε Πειθώ, Πασιθέη κλωστῆρα, καὶ εἰροκόμος
πέλε Πειθώ, καὶ μίτον Ἀγλαϊη καὶ νήματα δῶκεν ἀνάσσῃ. καὶ
μερόπων ἀλάλητο γάμων βίος· ἁρμονίην δὲ ἔστενεν ἀχρήιστον
ἀνυμφεύτων ὑμεναίων ἡνίοχος βιότοιο γέρων δεδονημένος Αἰών·
καὶ φλογερὴν ἀγέραστος Ἔρως ἀνελύσατο νευρήν, παπταίνων
ἀλόχευτον ἀνήροτον αὔλακα κόσμου. οὐ τότε φορμίγγων ἐρόεις
κτύπος, οὐ τότε σύριγξ, οὐ λιγὺς αὐλὸς ἔμελπεν Ὑμὴν
Ὑμέναιε λιγαίνων· ἀλλὰ βίου μινύθοντος ἱμασσομένης τε
γενέθλης συζυγίης ἀλύτοιο μετωχλίσθησαν ὀχῆες. καὶ Παφίην
φιλόμοχθον ἴδεν ταλαεργὸς Ἀθήνη, καὶ χόλον εἶχε γέλωτι
μεμιγμένον, ὡς ἴδε μακρὴν τρηχαλέην μήρινθον ἀπειροπόνου
Κυθερείης· ἀθανάτοις δ’ ἤγγειλε· βαρυζήλῳ δὲ μενοινῇ
ἔννεπε, μεμφομένη καὶ Κύπριδι καὶ γενετῆρι· σὴ δόσις
ἀλλοπρόσαλλος ἀμείβεται, οὐράνιε Ζεῦ· οὐκέτι Μοιράων μεθέπω
δόσιν· ἱστοπόνος γὰρ κλῆρον ἐμὸν σύλησε τεὴ θυγάτηρ
Ἀφροδίτη. κλῆρον Ἀθηναίς οὐχ ἥρπασε δεσπότις Ἥρη, γνωτὴ
καὶ παράκοιτις ἐμοῦ Διός, ἀλλὰ χαλέπτει ἐκ γενετῆς σακέεσσι
κορυσσομένην Ἀγελείην ἡ ταμίη θαλάμων, ἁπαλὴ θεός. ὑμετέρου
δὲ ἀπτόλεμος Κυθέρεια πότε προμάχιζεν Ὀλύμπου, ἠὲ τίνας
Τιτῆνας ἀπώλεσε θήλει κεστῷ, ὅττι μετὰ πτολέμους με
βιάζεται; ἀλλὰ καὶ αὐτὴ εἰπέ μοι, ἰοχέαιρα, τεῆς πότε
μεσσόθεν ὕλης εἶδες ὀιστεύουσαν ἥ ἀγρώσσουσαν Ἀθήνην;
τίς καλέει γλαυκῶπιν, ὅτ’ ὠδίνουσι γυναῖκες; ὣς φαμένης
ἀγέροντο θεοὶ ναετῆρες Ὀλύμπου, ἱστὸν ἰδεῖν ἐθέλοντες
ἐποιχομένην Ἀφροδίτην. καὶ καμάτους ὁρόωντες ἀπειρομόθου
Κυθερείης θαμβαλέοι νόθον ἔργον ἐκυκλώσαντο θεαίνης· καὶ
γελόων ἀγόρευε πάλιν φιλοκέρτομος Ἑρμῆς· ἱστὸν ἔχεις,
Κυθέρεια· τεὸν λίπε κεστὸν Ἀθήνῃ. εἰ μίτον ἀμφαφάᾳς εἰ
κερκίδα χερσὶ τιταίνεις, καὶ δόρυ θοῦρον ἄειρε καὶ αἰγίδα
Τριτογενείης. οἶδα, πόθεν, Κυθέρεια, πολύκροτον ἱστὸν
ὑφαίνεις, σὸς δόλος οὔ με λέληθε· τεὸς τάχα νυμφίος Ἄρης
εἰς γάμον ἱμερόεντας ἀπαιτίζει σε χιτῶνας. Ἄρεῖ πέπλον
ὕφαινε· νεοκλώστῳ δ’ ἐνὶ πέπλῳ ἀσπίδα μή ποίκιλλε· τί
γὰρ σακέων Ἀφροδίτῃ; τεῦχε τεῆς Φαέθοντα φεραυγέα μάρτυρον
εὐνῆς, φώριον ἀγγέλλοντα τεῶν συλήτορα λέκτρων· ἢν
ἐθέλῃς, ποίκιλλε καὶ ἀρχαίους σέο δεσμούς, καὶ θεὸν
ἀσκήσειε νόθον πόσιν αἰδομένη χείρ· καὶ σὺ τεὸν μετὰ
τόξον, Ἔρως, ἄτρακτον ἑλίσσων μητέρι νήματα τεῦχε
φιληλακάτῳ Κυθερείῃ, ὄφρα μετὰ πτερόεντα καὶ ἱστοπόνον σε
καλέσσω, καὶ μετὰ νεῦρα βόεια θεὸν πυρόεντα νοήσω πηνίον
ἐξέλκοντα παρὲκ μίτον ἀντὶ βελέμνων. χρυσῷ τεῦξον Ἄρηα
μετὰ χρυσῆς Ἀφροδίτης κερκίδα χειρὶ φέροντα καὶ οὐ πάλλοντα
βοείην, δίπλακα ποικίλλοντα σὺν ἐργοπόνῳ Κυθερείῃ. ἀλλά,
θεὰ Κυθέρεια, φιληλακάτων ἀπὸ χειρῶν ῥῖπτε μίτους ἀνέμοισι
καὶ ἄμφεπε κεστὸν ἱμάντα, συζυγίης δ’ ἀλέγιζε τὸ δεύτερον·
ἀρχέγονος γὰρ πλάζεται εἰσέτι κόσμος, ἕως ἔτι πέπλον
ὑφαίνεις. ὣς φαμένου μείδησαν, ὅσοι ναετῆρες Ὀλύμπου. καὶ
μίτον ἡμιτέλεστον ἀπορρίψασα χιτῶνος αἰδομένη γλαυκῶπιν ἑῆς
ἐπεβήσατο Κύπρου ἀνδρομέης Κυθέρεια τιθηνήτειρα γενέθλης· καὶ
βίον αἰολόμορφον Ἔρως πάλιν ἥρμοσε κεστῷ σπείρων
εὐαρότοιο λεχώιον ἄντυγα κόσμου. τοίην ἱμερόφωνον ἀνέπλεκε
Λεῦκος ἀοιδὴν ἠλακάτης ἀδίδακτον ἀνυμνείων Ἀφροδίτην,
ἐργοπόνῳ μέγα νεῖκος ἀναστήσασαν Ἀθήνῃ. εἰκοστὸν κατὰ
πέμπτον ἔχεις Περσῆος ἀγῶνα καὶ κρίσιν Ἡρακλῆος ἐς
ἠνορέην Διονύσου. Μοῦσα, πάλιν πολέμιζε σοφὸν μόθον ἔμφρονι
θύρσῳ· οὔ πω γὰρ γόνυ δοῦλον ὑποκλίνων Διονύσῳ φύλοπιν
ἑπταέτηρον Ἑώιος εὔνασεν Ἄρης· ἀλλὰ δρακοντείοιο τεθηπότες
ἄκρα γενείου Ἰνδῴης πλατάνοιο πάλιν κλάζουσι νεοσσοί,
Βακχείου πολέμοιο προμάντιες. οὐ μὲν ἀείσω πρώτους ἓξ
λυκάβαντας, ὅτε στρατὸς ἔνδοθι πύργων Ἰνδὸς ἔην· τελέσας
δὲ τύπον μιμηλὸν Ὁμήρου ὕστατον ὑμνήσω πολέμων ἔτος,
ἑβδομάτης δὲ ὑσμίνην ἰσάριθμον ἐμῆς στρουθοῖο χαράξω·
Θήβῃ δ’ ἑπταπύλῳ κεράσω μέλος, ὅττι καὶ αὐτὴ ἀμφ’ ἐμὲ
βακχευθεῖσα περιτρέχει, οἷα δὲ νύμφη μαζὸν ἑὸν γύμνωσε
κατηφέος ὑψόθι πέπλου, μνησαμένη Πενθῆος· ἐποτρύνων δέ με
μέλπειν πενθαλέην ἕο χεῖρα γέρων ὤρεξε Κιθαιρὼν αἰδόμενος,
μὴ λέκτρον ἀθέσμιον ἠὲ βοήσω πατροφόνον πόσιν υἷα
παρευνάζοντα τεκούσῃ. Ἀονίης ἀίω κιθάρης κτύπον· εἴπατε,
Μοῦσαι, τίς πάλιν Ἀμφίων λίθον ἄπνοον εἰς δρόμον ἕλκει;
οἶδα, πόθεν κτύπος οὗτος· ἀειδομένῃ τάχα Θήβῃ Πινδαρέης
φόρμιγγος ἐπέκτυπε Δώριος ἠχώ. ἀλλὰ πάλιν κτείνωμεν
Ἐρυθραίων γένος Ἰνδῶν· οὔ ποτε γὰρ μόθον ἄλλον ὁμοίιον
ἔδρακεν αἰὼν Ἠῴου πρὸ μόθοιο, καὶ οὐ μετὰ φύλοπιν Ἰνδῶν
ἄλλην ὀψιτέλεστον ἰσόρροπον εἶδεν Ἐνυώ, οὐδὲ τόσος
στρατὸς ἦλθεν ἐς Ἴλιον, οὐ στόλος ἀνδρῶν τηλίκος, ἀλλὰ
νέοισι καὶ ἀρχεγόνοισιν ἐρίζων εὐκαμάτους ἱδρῶτας ἀναστήσω
Διονύσου, κρίνων ἠνορέην τεκέων Διός, ὄφρα νοήσω, τίς κάμε
τοῖον ἀγῶνα, τίς εἵκελος ἔπλετο βάκχου. Περσεὺς μὲν
ταχύγουνος, ἐύπτερον ἴχνος ἐλίσσων, ἀγχινεφῆ δρόμον εἶχεν
ἐν ἠέρι πεζός ὁδίτης, εἰ ἐτεὸν πεπότητο. τί δὲ πλέον, εἰ
σφυρὰ πάλλων ξείνην εἰρεσίην ἀνεμώδεϊ νήχετο ταρσῷ, ὅττι
βαθυνομένης παλάμης ληίστορι καρτῷ Φορκίδος ἀγρύπνοιο λαβὼν
ὀφθαλμὸν ἀλήτην, ἄψοφον ἀκροπόρων πεφυλαγμένος ἄλμα
πεδίλων, ὄγμον ἐχιδνήεντα μιῆς ἤμησε Μεδούσης, ἦς ἔτι
κυμαίνουσα γοναῖς ἐθλίβετο γαστὴρ Πήγασον ὠδίνουσα, καὶ
ἔγκυον αὐχένα νύμφης Γοργόνος Εἰλείθυια μογοστόκος ἔθρισεν
ἅρπη, αὐχένος ἱπποτόκοιο θαλύσιον; ἀπτολέμου δὲ Περσεὺς
ὠκυπέδιλος ἐκούφισε σύμβολα νίκης ἄπνοα, Γοργείης ὀφιώδεα
λήια χαίτης, αἱμαλέῃ ῥαθάμιγγι κατάρρυτα λείψανα κόρσης,
ἡμιτελές σύριγμα νεοτμήτων ἀπὸ λαιμῶν λεπτὸν ὑποτρίζοντα·
καὶ οὐ στίχεν ἄρσενι χάρμῃ, οὐ τότε χερσαίης ἐνοπῆς
κτύπος, οὐδ’ ἐνὶ πόντῳ Περσέι μαρναμένῳ πολεμήια λαίφεα
νηῶν ἐγρεμόθοις ἀνέμοισιν Ἄρης κολπώσατο ναύτης, οὐ φονίῃ
ῥαθάμιγγι Λίβυς φοινίσσετο Νηρεύς, οὐ νέκυν αὐτοκύλιστον
ἐδέξατο λοίγιον ὕδωρ· ἀλλὰ δρακοντείης τρομέων συριγμὸν
ἐθείρης Σθεννοῦς μαινομένης πτερόεις ἐλελίζετο Περσεύς, καὶ
κυνέην Ἀίδαο φέρων καὶ Παλλάδος ἅρπην, καὶ πτερὸν Ἑρμάωνος
ἔχων καὶ Ζῆνα τοκῆα, ὠκυτέρῳ φύξηλις ἀνῃώρητο πεδίλῳ,
Εὐρυάλης μύκημα καὶ οὐ σάλπιγγος ἀκούων, συλήσας Λιβύης
ὀλίγον σπέος· οὐ στρατὸν ἀνδρῶν ἔκτανεν, οὐ φλογόεντι
πόλιν τεφρώσατο δαλῷ. ἀλλ’ οὐ τοῖος ἔην Βρομίου μόθος· οὐ
ποσὶν ἕρπων Βάκχος ἐθωρήχθη δολόεις πρόμος, οὐδὲ λοχήσας
φρουρὸν ἀκοιμήτοιο μετήλυδα κύκλον ὀπωπῆς Φορκίδος
ἀλλοπρόσαλλον ἀμειβομένης πτερὸν Ὕπνου ἤνυσε θῆλυν ἄεθλον
ἀθωρήκτοιο Μεδούσης· ἀλλὰ διατμήγων δηίων στίχα δίζυγι νίκῃ
χερσαίου πολέμοιο καὶ ὑγροπόροιο κυδοιμοῦ λύθρῳ γαῖαν
ἔδευσε, καὶ αἵματι κῦμα κεράσσας Νηρεΐδας φοίνιξεν
ἐρευθιόωντι ῥεέθρῳ, κτείνων βάρβαρα φῦλα· πολὺς δ’ ἐπὶ
μητέρι Γαίῃ ὑψιλόφων ἀκάρηνος ἐτυμβεύθη στάχυς Ἰνδῶν,
πολλοὶ δ’ ἐν πελάγεσσιν ὀλωλότες ὀξέι θύρσῳ αὐτόματοι
πλωτῆρες ἐπορθμεύοντο θαλάσσῃ, Ἰνδῶν νεκρὸς ὅμιλος.
ἀνικήτῳ δὲ Λυαίῳ ὕδασιν αἰχμάζοντος ἐγερσιμόθου ποταμοῖο
Ἄρεα κυματόεντα παρέρχομαι, ὁππότε πεύκη Βακχιὰς αἰθαλόεσσα
κατέφλεγε βάρβαρον ὕδωρ μυδαλέῳ σπινθῆρι, καὶ ἔζεε κύματι
θερμῷ καπνὸν ἀναβλύζων ποταμήιον ὑγρὸς Ὑδάσπης. ἀλλ’
ἐρέεις, ὅτι κῆτος ἁλίτροφον ἔκτανε Περσεύς· ὄμματι
Γοργείῳ πετρώσατο θῆρα θαλάσσης. τί πλέον, εἰ φονίης
δεδοκημένος ὄμμα Μεδούσης ἀνδρομέων μελέων ἑτερότροπον
εἶδος ἀμείψας εἰς λίθον αὐτοτέλεστον ἐμορφώθη Πολυδέκτης;
Βάκχου δ’ Ἰνδοφόνου βριαρὸς πόνος οὐ μία Γοργώ, οὐ λίθος
ἠερόφοιτος ἁλίκτυπος ἢ Πολυδέκτης· ἀλλὰ δρακοντοκόμων
καλάμην ἤμησε Γιγάντων Βάκχος ἀριστεύων ὀλίγῳ ῥηξήνορι
θύρσῳ, ὁππότε Πορφυρίωνι μαχήμονα κισσὸν ἰάλλων Ἐγκέλαδον
στυφέλιξε καὶ ἤλασεν Ἀλκυονῆα αἰχμάζων πετάλοισιν·
ὀιστεύοντο δὲ θύρσοι γηγενέων ὀλετῆρες, ἀοσσητῆρες Ὀλύμπου,
χερσὶ διηκοσίῃσιν ἕλιξ ὅτε λαὸς Ἀρούρης θλίβων
ἀστερόεσσαν ἴτυν πολυδειράδι κόρσῃ λεπταλέῳ γόνυ κάμψεν
ἀκοντιστῆρι κορύμβῳ, ἔγχεϊ κισσήεντι, καὶ οὐ πυρόεντι
κεραυνῷ τηλίκος ἐσμὸς ἔπιπτεν, ὅσος ῥηξήνορι θύρσῳ.
ἀλλά φίλοι, κρίνωμεν· ἐν ἀντολίῃ μὲν ἀρούρῃ Ἰνδοφόνους
ἱδρῶτας ὀπιπεύων Διονύσου ἠέλιος θάμβησεν, ὑπὲρ δυτικοῖο
δὲ κόλπου Εσπερίη Περσῆα τανύπτερον εἶδε Σελήνη, βαιὸν
ἀεθλεύσαντα πόνον γαμψώνυχι χαλκῷ· καὶ Φαέθων ὅσον εὖχος
ὑπέρτερον ἔλλαχε Μήνης, τόσσον ἐγὼ Περσῆος ἀρείονα Βάκχον
ἐνίψω. Ἴναχος ἀμφοτέρων πέλε μάρτυρος, ὁππότε κισσῷ καὶ
φονίῳ νάρθηκι Μυκηνίδες ἤρισαν αἰχμαὶ χαλκοβαρεῖς, Σατύρων
δὲ φιλεύιον Ἄρεα φεύγων θυρσοφόρῳ Βρομίῳ δρεπανηφόρος
εἴκαθε Περσεύς, καὶ δόρυ θοῦρον ἔπεμπε μαχήμονος ἀντὶ
Λυαίου οὐτιδανὴν ἀσίδηρον ἀκοντίζων Ἀριάδνην· οὐκ ἄγαμαι
Περσῆα μίαν κτείναντα γυναῖκα, εἵμασι νυμφιδίοισιν ἔτι
πνείουσαν Ἐρώτων. εἰ δὲ Διὸς χρυσέων μεγαλίζεται εἵνεκα
λέκτρων, οὐ Δανάην ἐκόμισσεν ἐς οὐρανὸν ὑέτιος Ζεύς,
κυδαίνων γονίμης φιλοπάρθενον ὄμβρον ἐέρσης βαιῆς κλεψιγάμου·
Σεμέλη δ’ ἐπέβαινεν Ὀλύμπου σὺν Διί, σὺν μακάρεσσι μιῆς
ψαύουσα τραπέζης, υἱέι βοτρυόεντι παρεζομένη Διονύσῳ· οὐ
Δανάη λάχεν οἶκον Ὀλύμπιον, ὑγροπόρου δὲ λάρνακος ἔνδον
ἐοῦσα Διὸς ναυτίλλετο νύμφη, μεμφομένη ζυγίων ἀπατήλιον
ὄμβρον Ἐρώτων, ἄστατον ὄλβον ἔχοντα μινυνθαδίου νιφετοῖο.
οἶδα μέν Ἀνδρομέδην, ὅτι φαίνεται ἐντὸς Ὀλύμπου, ἀλλὰ
πάλιν μογέει καί ἐν αἰθέρι· καί τάχα δειλὴ πολλάκι τοῖον
ἔλεξεν ἔπος νεμεσήμονι φωνῇ· τί πλέον, εἵ με κόμισσας ἐς
αἰθέρα, νυμφίε Περσεῦ; καλὸν ἐμοὶ πόρες ἕδνον Ὀλύμπιον·
ἀστερόεν γὰρ κῆτος ἔτι κλονέει με καὶ ἐνθάδε, καὶ νέον
ἄλλον ἀντίτυπον προτέροιο μετά χθόνα καὶ φόβον ἅλμης
εἰσέτι δεσμὸν ἔχω καὶ ὲν ἄστρασιν· οὐ σέθεν ἅρπη
οὐρανίη με σάωσε· μάτην δέ μοι ἐντὸς Ὀλύμπου μείλιχον
ἀστραίης ἀμαρύσσεται ὄμμα Μεδούσης· κῆτος ἔτι κλονέει με,
καὶ οὐ πτερὰ κοῦφα τιταίνεις. μήτηρ ἀχνυμένη με βιάζεται,
ὅττι καὶ αὐτὴ δειλὴ Κασσιέπεια δῑ αἰθέρος εἰς ἄλα δύνει
Νηρεΐδας τρομέουσα, καὶ ὀλβίζει δρόμον Ἄρκτου ἄβροχον
Ὠκεανοῖο καὶ οὐ ψαύοντα θαλάσσης· καὶ φόβον Ἀνδρομέδης
ὁρόων καὶ Κῆτος Ὀλύμπου γηραλέος μετὰ γαῖαν ὀδύρεται
ἐνθάδε Κηφεύς. τοῖον ἔπος βαρύδεσμος ἀνίαχε πολλάκι νύμφη,
Περσέα κικλήσκουσα, καὶ οὐ χραίσμησεν ἀκοίτης. εἰ δέ καὶ
Ἀνδρομέδης ἐπαγάλλεται ἄστρασι Περσεύς. δόχμιον ὄμμα
τίταινε δῑ αἰθέρος, ἧχι φαείνει αἰγλήεις Ὀφιοῦχος Ὄφιν
δινωτὸν ἀείρων, καὶ Στέφανον περίκυκλον ἐσαθρήσεις Ἀριάδνης
σύνδρομον Ἠελίοιο, συναντέλλοντα Σελήνῃ, ἵμερον ἀγγέλλοντα
φιλοστεφάνου Διονύσου. οἶδα μόθου Μίνωος, ὃν ὤπασε θῆλυς
Ἐνυὼ κεστὸν ἐλαφρίζουσα καὶ οὐ τελαμῶνα βοείης, ὁππότε
Κύπρις ἕην κορυθαιόλος, ὁππότε Πειθὼ χάλκεον ἔγχος ἔπαλλε
καὶ ἔπλετο Παλλὰς Ἀθήνη, μαρναμένῳ Μίνωι συνέμπορος, ἐν δὲ
κυδοιμοῖς ἀπτολέμων τόξευε γαμοστόλος ἑσμὸς Ἐρώτων, καὶ
Πόθος ἱμερόεις πτολιπόρθιος, ἡνίκα λαῷ Νισαίῳ Μεγαρῆι
Κυδωνιὰς ἔβρεμε σάλπιγξ, εὖτε Φόβον καὶ Δεῖμον ἰδὼν
συνάεθλον Ἐρώτων ἴχνεσιν αἰδομένοισιν ἐχάζετο χάλκεος
Ἄρης, ἀσπίδα κουφίζουσαν ὀπιπεύων Ἀφροδίτην καὶ Πόθον
αἰχμάζοντα, καὶ εὐθώρηκι μαχητῇ ἁβροχίτων ἐτέλεσσεν Ἔρως
καλλίτριχα νίκην· Σκύλλα γὰρ ὑπνώοντος ἀκερσικόμοιο τοκῆος
ἥλικα πορφυρέης ἀπεκείρατο βότρυν ἐθείρης, καὶ πόλιν
ἔπραθε πᾶσαν ἕνα τμητῆρι σιδήρῳ βόστρυχον ἀμήσασα
πολισσούχοιο καρήνου. Μίνως μὲν πτολίπορθος ἑῷ ποτε κάλλεϊ
γυμνῷ ὑσμίνης τέλος εὗρε, καὶ νίκησε σιδήρῳ, ἀλλὰ πόθῳ
καὶ ἔρωτι· κορυσσομένου δὲ Λυαίου οὐ Πόθος ἐπρήυνεν
ἀκοντοφόρων μόθον Ἰνδῶν, οὐ Παφίη κεκόρυστο συναιχμάζουσα
Λυαίῳ, κάλλεϊ νικήσασα, μόθου τέλος οὐ μία κούρη
οἰστρομανὴς χραίσμησεν ἐρασσαμένη Διονύσου, οὐ δόλος
ἱμερόεις, οὐ βόστρυχα Δηριαδῆος, ἀλλὰ πολυσπερέων πολέμων
ἑτερότροπος Ἰνδὸς νίκης εὖχος ἔχων παλιναυξέος. εἰ δὲ
γεραίρεις Ἴναχον Ἡρακλῆος, ὅλον πόνον αὐτὸς ἐλέγξω. οἶδα
μέν, ὅττι λέοντι βραχίονα λοξὸν ἑλίξας εὐπαλάμῳ πήχυνε
περίπλοκον αὐχένα δεσμῷ, πότμον ἄγων ἀσίδηρον, ὅπῃ
ζωαρκέι λαιμῷ ἔμπνοος ἀσφαράγοιο μέσος πορθμεύεται ἀήρ·
οὐκ ἄγαμαι καὶ τοῦτο· παρ’ εὐπετάλῳ ποτὲ λόχμῃ χερσὶ
λεοντοφόνοισιν ἀριστεύουσα Κυρήνη παρθένος ἔργον ἔτευξεν
ὁμοίιον, ὅττι καὶ αὐτὴ ἄρσενα θῆρα δάμασσεν ἀκαμπέι
θήλεϊ δεσμῷ· ἀρτιθαλὴς δ’ ἔτι κοῦρος ἐν οὔρεσι Βάκχος
ἀθύρων χειρὶ μιῇ λασίου δεδραγμένος ἀνθερεῶνος φοίνιον
εἷλκε λέοντα, καὶ ὤρεγε μητέρι Ῥείῃ αὐχενίου πλοκάμοιο
κεχηνότα θῆρα πιέζων· εἷλκεν ἔτι ζώοντα, περισφίγξας δὲ
λεπάδνῳ θῆρα κυβερνητῆρι διεσφήκωσε χαλινῷ ζεύξας δοῦλα
γένεια, καὶ ἥμενος ὑψόθι, δίφρου ἄγρια ταρβαλέων ἐπεμάστιε
νῶτα λεόντων. πορδαλίων δὲ γένεθλα καὶ ὠμοβόρων γένος
ἄρκτων νηπιάχοις παλάμῃσιν ἐδουλώθη Διονύσου. οἶδα καὶ
Ἀρκάδα κάπρον ὀρίδρομον· ἀλλὰ Λυαίῳ παίγνια κουρίζοντι
σύες καὶ φῦλα λεόντων. τί πλέον Ἡρακλέης θρασὺς ἥνυσεν,
εἴ τινα πηγὴν πολλὰ καμὼν ὀλίγην ὀφιώδεα λύσατο Λέρνην,
τέμνων αὐτοτέλεστα θαλύσια φωλάδος ὕδρης φυταλίην πολύδειρον
ἀνασταχύοντα δρακόντων; αἴθε δὲ μοῦνος ἔπεφνε, καὶ οὐκ
ἐκάλεσσε μογήσας ἀρτιφύτων Ἰόλαον ἀλοιητῆρα καρήνων, δαλὸν
ἀερτάζοντα σελασφόρον, εἰσόκεν ἄμφω θῆλυν ὄφιν πρήνιξαν,
ἐγὼ δ’ οὐκ οἶδα γεραίρειν οὐτιδανῇ δύο φῶτας
ἐριδμαίνοντας ἐχίδνῃ· εἷς πόνος ἀμφοτέροισι μερίζετο·
θυρσοφόρος δὲ μοῦνος ἀποτμήξας ὀφιώδεας υἷας Ἀρούρης
Εὔιος ἔχραε πᾶσι, Διὸς πρόμος, ὧν ὑπὲρ ὥμων ἀμφιλαφεῖς
ἑκάτερθεν ἀμοιβάδες ἔρρεον ὕδραι, ὕδρης Ἰναχίης πολὺ
μείζονες, ἀντὶ δὲ Λέρνης ἀσταθέες σύριζον ἐν αἰθέρι
γείτονες ἄστρων. ἱλήκοις, Ἰόλαε· σὺ γὰρ δέμας ἔφλεγες
ὕδρης, καὶ μόνος Ἡρακλέης, μόνος ἥρπασεν οὕνομα νίκης. οὐ
Νεμέην ἐλάχειαν ἐμὸς πρόμος, οὕ τινα Λέρνην Βάκχος
ἀνεζώγρησε πολυσφαράγων ἀπὸ λαιμῶν, θάμνον ἐχιδνήεντα ταμὼν
παλιναυξέος ὕδρης, ἀλλὰ Νότον καὶ ταρσὰ Βορήια καὶ πτερὸν
Εὕρου καὶ Ζέφυρον κήρυκα φέρων τετράζυγι νίκῃ ὠκεανόν,
χθόνα, πόντον ἑῶν ἔπλησεν ἀέθλων. εἰ κλέος ἀνδρὶ φέρουσι
δράκων, εἰ φωλάδες ὕδραι, Βάκχου στέμματα ταῦτα λεχώια,
ταῦτα Λυαίου φρικτὰ δρακοντείων ὀφιώδεα δεσμὰ κομάων, ἐξ
ὅτε πατρὸς ἔλειπε τελεσσιγόνου πτύχα μηροῦ. Σιγήσω κεμάδος
χρύσεον κέρας, οὕ τι χαλέψω τηλίκον Ἡρακλῆα μιῆς ἐλάφοιο
φονῆα· μὴ τρομερῆς ἐλάφου μιμνήσκεο· νεβροφόνῳ γὰρ θυιάδι
βαιὸν ἄθυρμα πέλει κεμαδοσσόος ἄγρη. Κνώσσιον Ἡρακλῆος ἔα
πόνον· οἰστρομανῆ γὰρ οὐκ ἄγαμαί τινα ταῦρον, ὃν ἤλασεν,
ὅττι τινάσσων τοσσατίην κορύνην ὀλίγην ἔτμηξε κεραίην·
πολλάκι τοῦτο τέλεσσε γυνὴ μία, πολλάκι Βάκχη ἄσπετον
εὐκεράων ἀγέλην δαιτρεύσατο ταύρων, οὐτιδανὴ θεράπαινα
βοοκραίρου Διονύσου· θηγαλέην δ’ ἐπίκυρτον ἀνειρύσσασα κεραίην
πολλάκις, εἰ κεράεσσιν ἐμάρνατο μαινόμενος βοῦς, εἰς γόνυ
ταῦρον ἔκαμψεν, ἀκοντιστῆρα λεόντων. κάλλιπε καὶ τριλόφοιο
καρήατα Γηρυονῆος· καὶ γὰρ ἐμὸς Διόνυσος ἑῷ ταμεσίχροϊ
κισσῷ Ἄλπον ἀπηλοίησε, θεημάχον υἱὸν Ἀρούρης, Ἄλπον
ἐχιδναίοις ἑκατὸν κομόωντα καρήνοις, ἠελίου ψαύοντα καὶ αὖ
ἐρύοντα Σελήνην, ἀστραίην πλοκάμοισι περιθλίβοντα χορείην.
ἆθλα μὲν Ἡρακλῆος, ὃν ἤροσεν ἀθάνατος Ζεὺς Ἀλκμήνης
τρισέληνον ἔχων παιδοσπόρον εὐνήν, οὐτιδανὸς πόνος ἦεν
ὀρίτροφος· ἔργα δὲ Βάκχου ἠὲ Γίγας πολύπηχυς ἢ ὑψιλόφων
πρόμος Ἰνδῶν, οὐ κεμάς, οὐ βοέης ἀγέλης στίχες, οὐ λάσιος
σῦς, οὐδὲ κύων, ἣ ταῦρος, ἢ αὐτόπρεμνος ὀπώρη χρυσοφαής,
ἣ κόπρος, ἢ ἄστατος ὄρνις ἀλήτης οὐτιδανὴν ἀσίδηρον
ἔχων πτερόεσσαν ἀκωκήν, ἢ γένυς ἱππείη ξεινοκτόνος, οὐ
μία μίτρη Ἱππολύτης ἐλάχεια· Διωνύσοιο δὲ νίκη Δηριάδης
ἀπέλεθρος ἢ εἰκοσίπηχυς Ὀρόντης. παμφαὲς υἱὲ Μέλητος,
Ἀχαιίδος ἄφθιτε κῆρυξ, ἱλήκοι σέο βίβλος ὁμόχρονος
ἠριγενείῃ· Τρῳάδος ὑσμίνης οὐ μνήσομαι· οὐ γὰρ ἐίσκω
Αἰακίδῃ Διόνυσον ἢ Ἕκτορι Δηριαδῆα. ὑμαήσειν μὲν ὄφελλε
τόσον καὶ τοῖον ἀγῶνα Μοῦσα τεὴ καὶ Βάκχον ἀκοντιστῆρα
Γιγάντων, ἄλλοις δ’ ὑμνοπόλοισι πόνους Ἀχιλῆος ἐᾶσαι, εἰ
μὴ τοῦτο Θέτις γέρας ἥρπασεν. ἀλλὰ λιγαίνειν πνεῦσον ἐμοὶ
τεὸν ἄσθμα θεόσσυτον· ὑμετέρης γὰρ δεύομαι εὐεπίης, ὅτι
τηλίκον Ἄρεα μέλπων Ἰνδοφόνους ἱδρῶτας ἀμαλδύνω Διονύσου.
ἀλλά, θεά, με κόμιζε τὸ δεύτερον εἰς μέσον Ἰνδῶν, ἔμπνοον
ἔγχος ἔχοντα καὶ ἀσπίδα πατρὸς Ὁμήρου, μαρνάμενον Μορρῆι
καὶ ἄφρονι Δηριαδῆι σὺν Διὶ καὶ Βρομίῳ κεκορυθμένον· ἐν δὲ
κυδοιμοῖς Βακχιάδος σύριγγος ἀγέστρατον (??)χν ἀκούσω καὶ
κτύπον οὐ λήγοντα σοφῆς σάλπιγγος Ὁμήρου, ὄφρα κατακτείνω
νοερῷ δορὶ λείψανον Ἰνδῶν. ὣς ὁ μὲν Ἰνδῴοιο περὶ ῥάχιν
εὔβοτον ὕλης ἕζετο Βάκχος ὅμιλος ἐρημάδος ἀστὸς
ἐρίπνης, ἀμβολίῃ πολέμοιο· φόβῳ δ’ ἐλελίζετο Γάγγης
οἰκτείρων ἑὰ τέκνα· νεοφθιμένων δ’ ἐπὶ πότμῳ πᾶσα πόλις
δεδόνητο· φιλοθρήνων δὲ γυναικῶν πενθαλέοις πατάγοισιν
ἐπεσμαράγησαν ἀγυιαί. Δηριάδην δ’ ἐλέλιζε φόβος καὶ θαῦμα
καὶ αἰδώς· ἤδη γὰρ κλύε πάντα· τὸ δὲ πλέον ὄμματι λοξῷ
ἄχνυτο παπταίνων, ὅτι θέσκελον εἶδος ἀμείψας οἴνῳ
κυματόεντι μέλας κελάρυζεν Ὑδάσπης. κεῖθι καὶ εὐρυγένειος
ἑὸν πόδα νωθρὸν ἑλίσσων κάμμορος ἀχλυόεσσαν ἔχων ἀλαωπὸν
ὀμίχλην, ξανθὴν λυσιπόνοιο μέθης ἔρραινεν ἐέρσην ὄμμασι
κολλητοῖσιν· ἀρυομένου δὲ προσώπου οἰνωπὰς ῥαθάμιγγας
ἀνωίχθησαν ὀπωπαί· τερπομένοις δὲ πόδεσσι γέρων ἐχόρευε
λιγαίνων ἰκμάδα φοινίσσουσαν ἀλεξικάκου ποταμοῖο· χερσὶ δὲ
γηραλέῃσι ῥόον νεφεληδὸν ἀφύσσων πορφυρέης ἔπλησε μέθης
εὐώδεας ἀσκούς, καὶ Διὶ βωμὸν ἀνῆψε καὶ οἰνοχύτῳ
Διονύσῳ, ἀθρήσας Φαέθοντος ἀήθεος ὄψιμον αἴγλην. καὶ
κύνας οἰνωθέντας ἐπ’ ᾐόνι κοῦρος ἐάσας λαρὸν ὕδωρ
λάπτοντας ἐρευθομένου ποταμοῖο θηρητὴρ ὁμόφοιτος ὀρειάδος
ἰοχεαίρης εἰς πόλιν ἴχνος ἔκαμψεν, ἀπειθέι Δηριαδῆι
ἀγγέλλων γλυκὺ χεῦμα μεθυσφαλέος ποταμοῖο. ἤδη δ’ ἀμπελόεσσα
δῑ ἄστεος ἔτρεχεν ὀδμὴ καὶ λιαροῖς ἀνέμοισιν ὅλας
ἐμέθυσσεν ἀγυιάς, νίκην Ἰνδοφόνοιο προθεσπίζουσα Λυαίου·
πύργοις δ’ ἠλιβάτοισιν ἐναυλίζοντο πολῖται δειδιότες, καὶ
τεῖχος ἐμιτρώσαντο βοείαις ἄστεος ὑψιλόφοιο φυλάκτορες. ὲν
δὲ κολώναις ἀσχαλόων Διόνυσος ἐμέμφετο πολλάκις Ἥρῃ, ὅττι
πάλιν φθονέουσα μάχην ἀνεσείρασεν Ἰνδῶν, πλησαμένης δέκα
κύκλα παλιννόστοιο Σελήνης μετρήσασα μόθοιο τριηκοστῆς δρόμον
Ἠοῦς· νίκης δ’ ἐλπίδα πᾶσαν ἀνερρίπιζον ἀῆται. παπταίνων
δὲ λέοντας ἀεργηλῇ παρὰ φάτνῃ, οἶα λέων βρυχᾶτο καὶ
ἔστενεν ἔνδοθι λόχμης ὄμμασιν ἀκλαύτοισι· κατηφιόωντι δὲ
Βάκχῳ ἑλκεχίτων Σκυθικοῖο δῑ οὔρεος ἄσπορος Ἄττις ἵκετο
μαστίζων μετανάστιον ἄρμα λεόντων, Ῥείης θεσπεσίης ταχὺς
ἄγγελος, ὅς ποτε χαλκῷ φοινίξας γονόεντα τελεσσιγάμου στάχυν
ἥβης ῥῖψεν ἀνυμφεύτων φιλοτήσιον ὄγμον ἀρότρων, ἄρσενος
ἀμητοῖο θαλύσιον, αἱμαλέῃ δέ παιδογόνῳ ῥαθάμιγγι
περιρραίνων πτύχα μηροῦ θερμὸν ἀλοιητῆρι δέμας θήλυνε
σιδήρῳ· ὃς τότε διφρεύων Κυβεληίδος ἅρμα θεαίνης ἄγγελος
ἀσχαλόωντι παρήγορος ἦλθε Λυαίῳ· καί μιν ἰδὼν Διόνυσος
ἀνέδραμε, μὴ σχεδὸν ἔλθῃ Ῥείην πανδαμάτειραν ἄγων ἐπὶ
φύλοπιν Ἰνδῶν. στήσας δ’ ἄγριον ἅρμα, δῑ ἄντυγος ἡνία
τείνας, καὶ ῥοδέης ἀχάρακτα γενειάδος ἄκρα φαείνων Βάκχῳ
μῦθον ἔλεξε, χέων ὀξεῖαν ἰωήν· ἀμπελόεις Διόνυσε, Διὸς
τέκος, ἔγγονε Ῥείης, εἰπέ μοι εἰρομένῳ, πότε νόστιμος εἰς
χθόνα Λυδῶν ἵξεαι οὐλοκάρηνον ἀιστώσας γένος Ἰωδῶν; οὔ πω
ληιδίας κυανόχροας ἔδρακε Ῥείη, οὔ πω σοὶ μετὰ δῆριν
ὀρεσσαύλῳ παρὰ φάτνῃ Μυγδονίων ἔσμηξε τεῶν ἱδρῶτα λεόντων
Πακτωλοῦ παρὰ χεῦμα ῥυηφενές· ἀλλὰ κυδοιμοῦ ἄψοφον ἀενάων
ἐτέων στροφάλιγγα κυλίνδεις· οὔ πω θηροκόμῳ θεομήτορι
σύμβολα νίκης Ἰνδῴων ἐκόμισσας ἑώια φῦλα λεόντων. ἀλλὰ
παρ’ Ἡφαίστοιο καὶ ἀθανάτης σέο Ῥείης δέχνυσο τεύχεα ταῦτα,
τά περ κάμε Λήμνιος ἄκμων, σὺν χθονὶ πόντον ἔχοντα καὶ
αἰθέρα καἰ χορὸν ἄστρων. οὕ πω μῦθος ἔληγε, καἰ ἴαχε
Βάκχος ἀγήνωρ· σχέτλιοί εἰσι θεοί, ζηλήμονες· ἐν πολέμοις
μέν εἰς μίαν ἠριγένειαν ἀιστῶσαι πόλιν Ἰωδῶν ἔγχεϊ
κισσήεντι δυνήσομαι· ἀλλά με νίκης μητρυιῆς ἀέκοντα
παραπλάζει φθόνος Ἥρης. ἀμφαδὰ Δηριάδῃ πρόμος ἵσταται
ἄγριος Ἄρης μαρνάμενος Σατύροισιν· ἐγὼ δέ ἑ πολλάκι θύρσῳ
οὐτῆσαι μενέαινον· ἀπειλήσας δὲ Κρονίων βρονταίοις πατάγοισιν
ἐμὴν ἀνεσείρασεν ὁρμήν. ἀλλὰ βαρυσμαράγων νεφέων κτύπ0ον
οὐράνιος Ζεὺς σήμερον εὐνήσειε, καὶ αὔριον Ἄρεα δήσω,
εἰσόκεν εὐπήληκα διατμήξω στάχυν Ἰωδῶν. ὣς φάμενον
Διόνυσον ἀμείβετο Λύδιος Ἄττις· αἰθέρος ἀστερόεσσαν
ἀνούτατον ἀσπίδα πάλλων, ὦ φίλος, οὐ τρομέοις χόλον
Ἄρεος, οὐ φθόνον Ἤρης; οὐ στρατὸν ἀγκυλότοξον, ὅπως μὴ
δούρατα πέμπων ἠέλιον πλήξειεν ἢ οὐτήσειε Σελήνην. τίς
ξίφος Ὠρίωνος ἀμαλδύνειε μαχαίρῃ, ἢ χθονίοις βελέεσσιν
ὀιστεύσειε Βοώτην; ἀλλ’ ἐρέεις γενέτην κεραελκέα Δηριαδῆος·
ὠκεανὸν φορέοντι τί σοι ῥέξειεν Ὑδάσπης; θαρσήεις πολέμιζε
τὸ δεύτερον, ὅττι κυδοιμοῦ νίκην ὀψιτέλεστον ἐμὴ μαντεύσατο
Ῥείη· οὐ γὰρ πρὶν πολέμου τέλος ἔσσεται, εἰσόκε χάρμης
ἕκτον ἀναπλήσωσιν ἔτος τετράζυγες Ὧραι· οὕτω γὰρ Διὸς
ὄμμα καἰ ἀτρέπτου λίνα Μοίρης νεύμασιν Ἡραίοισιν
ἐπέτρεπον· ἐσσομένῳ δὲ ἑβδομάτῳ λυκάβαντι διαρραίσεις
πόλιν Ἰνδῶν. ὥς εἰπὼν Βρομίῳ πόρεν ἀσπίδα· καὶ φρένα
τέρπων οἴνου λυσιπόνοιο φιλακρήτοισι κυπέλλοις εἰλαπίνης
ἔψαυσεν· ἀρεσσάμενος δέ τραπέζῃ θυμὸν ἑὸν παλίνορσος
ἐμάστιε νῶτα λεόντων, νόστιμον εἰς Φρυγίην ὀρεσίδρομον ἄρμα
νομεύων. Καυκασίων δ’ ἤλαυνε παρὰ πρηῶνας ἐναύλων, Ἀσσυρίων
δέ κάρηνα καἰ οὔρεα δύσβατα Βάκτρων καὶ σκοπιὰς Λιβάνοιο
παρήλυθε καὶ ῥία Ταύρου, εἰσόκε Μαιονίης ἐπέβη χθονός·
αὐτοπαγῆ δὲ Ῥείης ὀβριμόπαιδος ἐδύσατο θέσκελον αὐλήν·
ὠμοβόρους δὲ λέοντας ἀπεσφήκωσε λεπάδνων, φάτνης δ’ ἐγγὺς
ἔδησε καὶ ἀμβροσίην πόρε φορβήν. αὐτὰρ ὁ μητρῴην
δεδαημένος ἔνθεον ὀμφὴν θυρσομανὴς Διόνυσος ὀρειάσι μίσγετο
Βάκχαις, καλλείψας ἀνέμοισι κατηφέος ὄγκον ἀνίης, χειρὶ
σάκος δονέων πολυδαίδαλον, ὅπλον Ὀλύμπου, Ἡφαίστου σοφὸν
ἔργον. ἀολλίζοντο δὲ λαοί, ποικίλα παπταίνοντες Ὀλύμπια
θαύματα τέχνης, θαύματα μαρμαίροντα, τά περ κάμεν οὐρανίη
χεὶρ ἀσπίδα δαιδάλλουσα πολύχροον, ἦς ἐνὶ μέσσῳ ἐν μὲν
γαῖαν ἔτευξε περίδρομον, ἀμφὶ δὲ γαίῃ οὐρανὸν ἐσφαίρωσε
χορῷ κεχαραγμένον ἄστρων, καὶ χθονὶ πόντον ἔτευξεν
ὁμόζυγον· αἰθέριον δὲ χρυσῷ μὲν φλογέων ἐποχημένον ἄντυγι
δίφρων ἠέλιον ποίκιλλεν, ἀπ’ ἀργυρέου δὲ μετάλλου λευκαίνων
τροχόεσσαν ὅλην κύκλωσε Σελήνην· ἐν δέ τε τείρεα πάντα, τά
περ πολυφεγγέι κόσμῳ μιτρώσας στεφανηδὸν ἕλιξ ποικίλλεται
αἰθὴρ ἑπτὰ περὶ ζώνῃσι, καὶ ἀξονίῳ παρὰ κύκλῳ ἄβροχον
οὐρανίης διδυμάονα ῥυμὸν Ἁμάξης· ἄμφω γὰρ παρὰ νύσσαν
ὑπέρτερον Ὠκεανοῖο ἀλλήλων στιχόωσιν ἐπ’ ἰξύι, καἰ τόσον
αἰεὶ νειόθι δυομένης κεφαλὴ κατακάμπτεται Ἄρκτου, ὅσσον
ἀνερχομένης ἑτέρης ἀνατείνεται αὐχήν· διχθαδίης δὲ Δράκοντα
μέσον ποίκιλλεν Ἁμάξης, ὃς σχεδὸν ἀμφοτέρων μεμερισμένα
γυῖα συνάπτων γαστέρος οὐρανίης ἑλικώδεϊ κάμπτεται ὁλκῷ,
ἄψ ἀνασειράζων δέμας αἰόλον, οἷά τε λοξοῦ Μαιάνδρου
κελάδοντος ἕλιξ ῥόος, ὅς διὰ γαίης δοχμώσας ἐπίκυρτον
ὕδωρ σπειρηδὸν ὁδεύει, εἰς κεφαλὴν Ἑλίκης ἀντώπιον ὄμμα
τιταίνων ἀστραίαις φολίδεσσι δέμας μιτρούμενος, Ἄρκτων
τείρεσιν ἀμφίζωστος· ἐπὶ γλώσσῃ δέ οἱ ἄκρῃ φέγγος
ἀποπτύων προτενὴς ἀμαρύσσεται ἀστήρ, πέμπων πουλυόδοντα
μέσην φλόγα χείλεσι γείτων. τοῖα μὲν εἰς μέσα νῶτα σοφὸς
τεχνήσατο χαλκεὺς ἀσπίδος εὐτύκτοιο· χαριζόμενος δὲ Λυαίῳ
τεῦξε λυροδμήτοιο βοόκτιτα τείχεα Θήβης, ἑπταπόρων στοιχηδὸν
ἀμοιβαίων πυλεώνων κτιζομένων· καἰ Ζῆθος ἕην περὶ πατρίδι
κάμνων, θλιβομένῃ πετραῖον ἐπωμίδι φόρτον ἀείρων· Ἀμφίων δ’
ἐλίγαινε λυροκτύπος· ἀμφὶ δὲ μολπῇ εἰς δρόμον αὐτοκύλιστον
ἕλιξ ἐχόρευε κολώνη, οἶά τε θελγομένη καὶ ἐν ἀσπίδι· καἰ
τάχα φαίης ... ποιητήν περ ἐοῦσαν, ὅτι σκιρτήματι παίζων
κοῦφος ἀκινήτης ἐλελίζετο παλμὸς ἐρίπνης· σιγαλέῃ δὲ λύρῃ
μεμελημένον ἅνδρα δοκεύων, κραιπνὸν ἀνακρούοντα μέλος
ψευδήμονι νευρῇ, ἀγχιμολεῖν ἔσπευδες, ὅπως τεὸν οὖας
ἐρείσας πυργοδόμῳ φόρμιγγι καὶ ὑμετέρην φρένα τέρψῃς,
μολπῆς ἑπτατόνοιο λιθοσσόον ἦχον ἀκούων. καὶ σάκος
εὐδίνητον, ὅπῃ χορός αἰόλος ἄστρων, δαίδαλον ἅρμενον
εἶχεν, ἐπεὶ Διὸς ἔνδοθεν αὐλῆς Τρώιος οἰνοχόος ζαθέῃ
ποικίλλετο τέχνῃ αἰετὸν εὐποίητον ἔχων πτερόεντα φορῆα,
οἶα καὶ ἐν γραφίδεσσι, κατάσχετος ἅρπαγι ταρσῷ· ταρβαλέος
δ’ ἤικτο δῑ αἰθέρος ἱπτάμενος Ζεύς, ἀδρύπτοις ὀνύχεσσι
τεθηπότα κοῦρον ἀείρων, ἠρέμα κινυμένων πτερύγων πεφιδημένος
ὁρμῇ, μὴ φονίοις ῥοθίοισι κατακρύπτοιτο θαλάσσης ἠερόθεν
προκάρηνος ὀλισθήσας Γανυμήδης· μοίρας δ’ ἔτρεμε μᾶλλον,
ὅπως μὴ πρῶτον ὀπάσσας ἡβητὴς ἐρόεις ἑὸν οὔνομα γείτονι
πόντῳ ὄψιμον ἁρπάξειε γέρας πεφυλαγμένον Ἕλλῃ· οὐρανίης
δ’ ἤσκητο θεῶν παρὰ δαῖτα τραπέζης κοῦρος ἀφυσσομένῳ
πανομοίιος· αὐτοχύτου δὲ νεκταρέης κρητῆρα βεβυσμένον εἶχεν
ἐέρσης, καὶ Διὶ δαινυμένῳ δέπας ὤρεγεν· ἕζετο δ’ Ἥρη
οἶα χολωομένη καὶ ἐν ἀσπίδι, μάρτυρι μορφῇ ψυχῆς ζῆλον
ἔχουσα, παρεζομένῃ δὲ θεαίνῃ Παλλάδι δείκνυε κοῦρον, ὅτι
γλυκὺ νέκταρ Ὀλύμπου βουκόλος ἀστερόφοιτος ἐῳνοχόει
Γανυμήδης πάλλων χειρὶ κύπελλα, τά περ λάχε παρθένος Ἥβη.
Μαιονίην δ’ ἤσκησεν, ἐπεὶ τροφὸς ἔπλετο Βάκχου, καὶ Μορίην
καὶ στικτὸν ὄφιν καὶ θέσπιδα ποίην, καὶ χθονὸς ἄπλετον
υἷα δρακοντοφόνον Δαμασῆνα, καὶ Τύλον ἰοβόλῳ κεχαραγμένον
ὀξέι πότμῳ Μαιονίης ναέτην μινυώριον, ὅς ποτε βαίνων
Μυγδονίου ποταμοῖο παρ’ ὀφρύσι γείτονος Ἕρμου ἥψατο χειρὶ
δράκοντος· ὁ δὲ πλατὺν αὐχένα τείνας, ὑψώσας δὲ κάρηνον
ἀφειδέι χάσματι λαιμοῦ ἀντίον ἀνδρὸς ὄρουσε, καὶ ἰσχία
φωτὸς ἱμάσσων ὁλκαίην ἐλέλιζε θυελλήεσσαν ὁμοκλήν, καὶ
βροτέῳ στεφανηδὸν ἐπὶ χροῒ νῶτα συνάπτων, ἁλλόμενος περὶ
κύκλα νεότριχος ἀνθερεῶνος, ὄγμῳ πουλυόδοντι παρηίδος ἄκρα
χαράξας ἰοβόλοις γενύεσσιν ἀπέπτυεν ἰκμάδα Μοίρης, καί οἱ
ἐπιθρῴσκοντι βαρυνομένων ὑπὲρ ὤμων οὐραίαις ἑλίκεσσιν
ἐμιτρώθη μέσος αὐχήν, Ἄιδος ὁρμὸν ἔχων ὀφιώδεα, γείτονα
Μοίρης. καὶ νέκυς εἰς χθόνα πῖπτεν ὁμοίιος ἔρνεϊ γαίης.
καὶ νέον οἰκτείρουσα δεδουπότα μάρτυρι πότμῳ νηιὰς
ἀκρήδεμνος ἐπέστενε γείτονι νεκρῷ, καὶ τότε θῆρα πέλωρον
ἐρήτυεν, ὄφρα δαμείη· οὐ γὰρ ἔνα πρήνιζεν ὁδοιπόρον οὐδὲ
νομῆα, καὶ Τύλον οὐ κτάνε μοῦνον ἀώριον, ᾗ δ’ ἐνὶ λόχμῃ
ἐνδιάων καὶ θῆρας ἐδαίνυτο, πολλάκι δ’ ἕλκων ἄστατον
αὐτόρριζον ὑπὸ χνοίῃσιν ὀδόντων δένδρεον εὐρώεντι
κατέκρυφεν ἀνθερεῶνι, ἔμπαλιν αὖ ἐρύων βλοσυρὸν φύσημα
γενείων· πολλάκι δ’ ἑλκυσθέντα παλινδίνητον ὁδίτην ἄσθμασιν
ἐνδομύχοις πεφοβημένον εἰς στόμα σύρων τηλεφανὴς ὅλον ἄνδρα
κεχηνότι δέξατο λαιμῷ. καὶ Μορίη σκοπίαζε κασιγνήτοιο φονῆα
τηλόθι παπταίνουσα, φόβῳ δ’ ἐλελίζετο νύμφη, ἰοβόλων ὁρόωσα
πολύστιχον ὄγμον ὀδόντων, καὶ θανάτου στέφος εἶδε
περίπλοκον ἀνθερεῶνι· πυκνὰ δὲ κωκύουσα δρακοντοβότῳ παρὰ
λόχμῃ ἠλιβάτῳ Δαμασῆνι συνήντεεν υἱέι Γαίης, ὅν πάρος
αὐτογόνοισι τόκοις μαιώσατο μήτηρ ἐκ γενετῆς μεθέποντα
δασύτριχα κύκλα γενείου· τικτομένῳ δέ οἱ ἦεν Ἔρις τροφός·
ἔγχεα δ’ αὐτῷ μαζὸς ἔην καὶ χύτλα φόνοι καὶ σπάργανα
θώρηξ, καὶ δολιχῶν μελέων βεβαρημένος εὐρέι φόρτῳ νήπιος
αἰχμάζων, βρέφος ἄλκιμον, αἰθέρι γείτων ἐκ γενετῆς δόρυ
πάλλεν ὁμόγνιον, ἀρτιφανῆ δὲ ὥπλισεν Εἰλείθυια λεχώιον
ἀσπιδιώτην. τὸν μὲν ἐσαθρήσασα παρὰ κλέτας εὔβοτον ὕλης
κάμπτετο λισσομένη, κινυρὴ δ’ ἐπεδείκνυε νύμφη ἄπλετον
ἑρπηστῆρα κασιγνήτοιο φονῆα καὶ Τύλον ἀρτιχάρακτον ἔτι
σπαίροντα κονίῃ· οὐδὲ Γίγας ἀμέλησε, πέλωρ πρόμος· ἀλλὰ
πιέσσας δένδρεον αὐτόπρεμνον ἀνέσπασε μητρὸς ἀρούρης,
ὠμοβόρου δὲ δράκοντος ἐναντία δόχμιος ἔστη· καὶ πρόμος
εἱλικόεις ὀφιώδεϊ μάρνατο τιμῇ, αὐχενίῃ σάλπιγγι μόθου
συριγμὸν ἰάλλων, πεντηκονταπέλεθρος ὄφις κυκλούμενος ὁλκῷ·
καὶ διδύμῳ σφιγκτῆρι πόδας σφηκώσατο δεσμῷ, καὶ σκολιαῖς
ἑλίκεσσι δέμας Δαμασῆνος ἱμάσσων χάσματι λυσσήεντι πύλας
ὤιξεν ὀδόντων, χείλεσι τοξεύων διερὸν βέλος, ὄμματα σείων
ὠμὰ φόνου πνείοντα, Γιγαντείῳ δὲ προσώπῳ ἔπτυεν
ὀμβρηρῇσι γενειάσι πίδακας ἰοῦ, χλωρὸν ὀιστεύων δολιχόσκιον
ἀφρὸν ὀδόντων· ὑψιλόφου δὲ Γίγαντος ἐπεσκίρτησε καρήνῳ,
ὄρθιος ἀίξας μελέων ἐνοσίχθονι παλμῷ. ἀλλὰ δρακοντείης
ἀπεσείσατο φόρτον ἀκάνθης αἰνογίγας, σκοπέλοισιν ἐοικότα
γυῖα τινάσσων· καὶ παλάμῃ τανύφυλλον ἑὴν ἐλέλιζεν ἀκωκήν,
ὀρθὸν ἀκοντίζων δρυόεν βέλος· ἀμφὶ δὲ κόρσῃ πῆξε φυτὸν
προθέλυμνον, ὅπῃ περὶ κυκλάδα δειρὴν αὐχενίῃ γλωχῖνι
συνήπτετο δεσμὸς ἀκάνθης· καὶ φυτὸν ἐρρίζωτο τὸ δεύτερον·
ἀμφὶ δὲ γαίῃ κεῖτο δράκων ἀτίνακτος, ἕλιξ νέκυς.
ἐξαπίνης δὲ θῆλυς ὄφις ξύουσα παλιννόστῳ πέδον ὁλκῷ
εὐνέτις ἀμφιέλικτος ἐδίζετο λοξὸν ἀκοίτην, οἶα γυνὴ
ποθέουσα νέκυν πόσιν· εἰς σκοπέλους δὲ μηκεδανῆς ἐλέλιζε
θοώτερον ὁλκὸν ἀκάνθης, εἰς ὄρος ἐσσυμένη βοτανηφόρον·
ἀμφὶ δὲ λόχμην δρεψαμένη Διὸς ἄνθος ἐχιδνήεντι γενείῳ
χείλεσιν ἀκροτάτοις ὀδυνήφατον ἤγαγε ποίην, καὶ νέκυος
δασπλῆτος ἀλεξήτειραν ὀλέθρου ἀζαλέῳ μυκτῆρι συνήρμοσεν,
ἰοβόλῳ δὲ ζωὴν ἀνθεμόεσσαν ἀκινήτῳ πόρε νεκρῷ· καὶ
νέκυς αὐτοέλικτος ἐπάλλετο· καὶ τὸ μὲν αὐτοῦ ἄπνοον ἦν,
ἕτερον δὲ διέστιχεν, ἄλλο δὲ σείων ἡμιτελὴς νέκυς ἦεν
ἔχων αὐτόσσυτον οὐρήν· καὶ ψυχραῖς γενύεσσι παλίμπνοον
ἄσθμα τιταίνων οἰγομένῳ κατὰ βαιὸν ἐθήμονι βόμβεε λαιμῷ,
συριγμὸν προχέων παλινάγρετον· ὀψὲ δὲ βαίνων νόστιμος
ἀρχαίην ὑπεδύσατο φωλάδα χειήν. καὶ Μορίη Διὸς ἄνθος
ἐκούφισεν, ἀμφὶ δὲ νεκροῦ ζωοτόκῳ μυκτῆρι φερέσβιον ἥρμοσε
ποίην. καὶ βοτάνη ζείδωρος ἀκεσσιπόνοισι κορύμβοις ἔμπνοον
ἐψύχωσε δέμας παλιναυξέι νεκρῷ. ψυχὴ δ’ εἰς δέμας ἦλθε τὸ
δεύτερον· ἐνδομύχῳ δὲ ψυχρὸν ἀοσσητῆρι δέμας θερμαίνετο
πυρσῷ· καὶ νέκυς ἀμφιέπων βιοτῆς παλινάγρετον ἀρχὴν
δεξιτεροῦ μὲν ἔπαλλε ποδὸς θέναρ, ἀμφὶ δὲ λαιὸν ὀρθώσας
στατὸν ἴχνος ὅλῳ στηρίζετο ταρσῷ, ἀνδρὸς ἔχων τύπον
ἶσον, ὅς ἐν λεχέεσσιν ἰαύων ὄρθριον οἰγομένης ἀποσείεται
ὕπνον ὀπωπῆς. καὶ πάλιν ἔζεεν αἷμα· νεοπνεύστοιο δὲ
νεκροῦ χεῖρες ἐλαφρίζοντο· καὶ ἁρμονίη πέλε μορφῇ, ποσσὶν
ὁδοιπορίη, φάος ὄμμασι, χείλεσι φωνή. καὶ Κυβέλη κεχάρακτο
νεητόκος, οἷά τε κόλπῳ μιμηλὴν ἀλόχευτον ἐλαφρίζουσα
λοχείην πήχεσι ποιητοῖσι, καὶ ἀστόργῳ παρακοίτῃ λαϊνέην
ὠδῖνα δολοπλόκος ὤρεγε Ῥείη, ὀκρυόεν βαρὺ δεῖπνον· ὁ δὲ
βροτοειδέα μορφὴν ἔκρυφε μάρμαρον υἷα πατὴρ θοινήτορι
λαιμῷ, ἄλλου ψευδομένοιο Διὸς δέμας εἰλαπινάζων· καὶ λίθον
ἐν λαγόνεσσι μογοστόκον ἔνδον ἀείρων θλιβομένην πολύτεκνον
ἀνηκόντιζε γενέθλην, φόρτον ἀποπτύων ἐγκύμονος ἀνθερεῶνος.
τοῖα μὲν ἐργοπόνοιο πολύτροπα δαίδαλα τέχνης εἶχεν ἐνυαλίη
πολυπίδακος ἀσπὶς Ὀλύμπου Βακχιάς, ἣν ὁρόωντες ἐθάμβεον
ἄλλος ἐπ’ ἄλλῳ, καὶ σάκεος τροχόεντος ἐκυκλώσαντο φορῆα,
ἔμπυρον αἰνήσαντες Ὀλύμπιον ἐσχαρεῶνα. τοῖσι δὲ
τερπομένοισι δύσιν διεμέτρεεν Ἠώς, φέγγος ἀναστείλασα
πυριγλήνοιο προσώπου· καὶ σκιερὴν ἐμέλαινεν ὅλην χθόνα
σιγαλέη Νύξ. λαοὶ δ’ ἔνθα καὶ ἔνθα χαμαιστρώτων ἐπὶ
λέκτρων ἑσπερίῃ μετὰ δόρπον ὀρειάδι κάππεσον εὐνῇ.
εἰκοστὸν λάχεν ἕκτον ἐπίκλοπον εἶδος Ἀθήνης καὶ πολὺν
ἐγρεκύδοιμον ἀγειρομένων στόλον Ἰνδῶν. Δηριάδῃ δ’ εὕδοντι
κατηφέος ὑψόθεν εὐνῆς Βάκχῳ πιστὰ φέρουσα παρίστατο θοῦρις
Ἀθήνη, γνωτῷ δ’ ἐσσομένην ἑτέρην μνηστεύετο νίκην· καὶ
δέμας ἀλλάξασα μετάτροπον ἶσον Ὀρόντῃ γαμβρὸν ἀερσιλόφου
μιμήσατο Δηριαδῆος· καί μιν ἀπορρίψαντα μιαιφόνον οἶστρον
Ἐνυοῦς μιμηλὴ δολίοιο παρήπαφεν ὄψις ὀνείρου, τοῖον ἔπος
βοόωσα, καὶ ὀλλυμένων ἐπὶ πότμῳ ταρβαλέον θάρσυνεν ἐς
ὑσμίνην Διονύσου· εὕδεις, Δηριάδη· σὲ δὲ μέμφομαι· ἀστυόχων
γὰρ πάννυχον ὕπνον ἔχειν ἀλλότριόν ἐστιν ἀνάκτων· ὕπνου
μέτρον ἔχει βουληφόρος. ἀμφὶ δὲ πύργων δυσμενέες κλονέουσι,
καὶ οὐ δόρυ θοῦρον ἀείρεις, οὐκ ἀίεις τυπάνων ῥόθιον
κτύπον, οὐ μέλος αὐλῶν, οὐ φονίης σάλπιγγος ἀγέστρατον
ἦχον ἀκούεις. ὑμετέρην δὲ θύγατρα νεήνιδα πενθάδα χήρην
Πρωτονόην ἐλέαιρε, κινυρομένην παρακοίτην, μηδὲ λίπῃς,
σκηπτοῦχε, τεὸν νήποινον Ὀρόντην. κτεῖνον ἐμοὺς ὀλετῆρας
ἀτευχέας· ὠκυμόρου γὰρ γαμβροῦ σεῖο θανόντος ἔτι ζώουσι
φονῆες, στῆθος ἐμὸν σκοπίαζε τετυμμένον ὀξέι θύρσῳ· ὤμοι,
ὅτ’ οὐ Λυκόοργος Ἀρήιος ἐνθάδε ναίει, ὤμοι, ὅτ’ οὐκ
Ἀράβεσσιν ὑπερφιάλοισιν ἀνάσσεις· οὐ θεὸς ἦν Διόνυσος, ὃς
εἰς ἁλὸς οἶδμα διώκων θνητὸς ἀνὴρ ποίησεν ὑποβρύχιον
μετανάστην. Δηριάδην ἐνόησα πεφυζότα θῆλυν Ἐνυώ. ἄτρομος
ἔσσο λέων, ὅτι χάλκεον ἀνέρα φεύγων νεβροχίτων Διόνυσος
ὁμοίιος ἔπλετο νεβρῷ. οὐ κεῖνος κατέπεφνεν Ἀρειμανέων
γένος Ἰνδῶν, ἀλλά μιν αὐτὸς ἔπεφνε πατὴρ τεός· ὲν
πολέμοις γὰρ σοὺς προμάχους φεύγοντας ἰδὼν ἐδάμασσεν
Ὑδάσπης. οὐ σὺ πέλεις ἑτέροισιν ὁμοίιος· οὐράνιον γὰρ
θυγατέρος Φαέθοντος ἐριφλεγέος σέο πάππου αἷμα φέρεις· οὐ
θνητὸν ἔχεις δέμας· οὔ σε δαμάσσει οὐ ξίφος ἠὲ βέλεμνον
ἐπιβρίθοντα Λυαίῳ. ὣς φαμένη πρὸς Ὄλυμπον ἔβη πολύμητις
Ἀθήνη, εἶδος ὀνειρείοιο μεταλλάξασα προσώπου. Δηριάδης δ’
ἠῷος ἀπὸ πτολίων, ἀπὸ νήσων κέκλετο κηρύκεσσι πολυσπερὲς
ἔθνος ἀγείρειν· καὶ πολὺς ἔνθα καὶ ἔνθα θυελλήεντι
πεδίλῳ λαὸν ἀολλίζων ἑτερόπτολιν ἤιε κῆρυξ ἠῴην παρὰ
πέζαν· Ἀρειμανέες δὲ μαχηταὶ πάντοθεν ἠγερέθοντο καλεσσαμένου
βασιλῆος. πρῶτα μὲν ὡπλίζοντο κυβερνητῆρες Ἐνυοῦς, Ἀγραῖος
Φλόγιός τε, συνήλυδες ἡγεμονῆες, ἀρτιτελὲς μετὰ σῆμα
νεοφθιμένοιο τοκῆος, Εὐλαίου δύο τέκνα· συνεστρατόωντο δὲ
λαοί, ὅσσοι Κῦρα νέμοντο καὶ Ἰνδῴου ποταμοῖο Βαίδιον
Ὀμβηλοῖο παρὰ πλατὺ βάρβαρον ὕδωρ, καὶ Ῥοδόην εὔπυργον,
Ἀρειμανέων πέδον Ἰνδῶν, καὶ κραναὸν Προπάνισον, ὅσοι τ’
ἔχον ἄντυγα νήσου Γραιάων, ὅθι παῖδες ἐθήμονος ἀντὶ
τεκούσης ἄρσενα μαζὸν ἔχουσι γαλακτοφόρου γενετῆρος, χείλεσιν
ἀκροτάτοισιν ὑποκλέπτοντες ἐέρσην· οἴ τε Σεσίνδιον αἰπύ,
καὶ οἳ λινοερκέι κύκλῳ Γάζον ἐπυργώσαντο μιτοπλέκτοισι
δομαίοις, ἀρραγές, εὐποίητον ἐυκλώστοισι θεμέθλοις, Ἄρεος
ἀκλινὲς ἕρμα, καὶ οὕ ποτε δήιος ἀνὴρ χαλκὸν ἔχων ἔρρηξε
λινοχλαίνων στίχα πύργων. τοῖς δ’ ἐπὶ θαρσήεντες
ἐπεστρατόωντο μαχηταί, Δάρδαι καὶ Πρασίων στρατιαί, καὶ φῦλα
Σαλαγγῶν χρυσοφόρων, οἷς πλοῦτος ὁμέστιος, οἷς θέμις αἰεὶ
χέδροπα καρπὸν ἔδειν βιοτήσιον· ἀντὶ δὲ σίτου κεῖνον
ἀλετρεύουσι μύλης τροχοειδέι κύκλῳ· καὶ σκολιοπλοκάμων Ζαβίων
στίχες, οἶσιν ἐχέφρων Παλθάνωρ πρόμος ἦεν, ὃς ἔστυγε
Δηριαδῆα ἤθεσιν εὐσεβέεσσιν ὁμοφρονέων Διονύσῳ· τὸν μὲν
ἄναξ Διόνυσος ἄγων μετὰ φύλοπιν Ἰνδῶν ἀλλοδαπὸν ναετῆρα
λυροδμήτῳ πόρε Θήβῃ· καὶ Δίκῃ παρέμιμνε λιπὼν πατρῷον
Ὑδάσπην, Ἀονίου ποταμοῖο πιὼν Ἰσμήνιον ὕδωρ. τοῖς δ’ ἐπὶ
κυδιόων στρατὸν ἄσπετον ὥπλισε Μορρεὺς Διδνασίδης, γενετῆρι
συνέμπορος, ὃς τότε λυγρῷ γήραϊ πένθος ἔχων κεκερασμένον
ἥψατο χάρμης, γηραλέῃ παλάμῃ πολυδαίδαλον ἀσπίδα πάλλων
καὶ πολιῷ λειμῶνι κατάσκιον ἀνθερεῶνα αὐτόματον κήρυκα
χρόνου δολιχοῖο τινάσσων, υἱὸν ἔτι στενάχων μινυώριον,
Ἰνδὸν Ὀρόντην, Δίδνασος αἰολόδακρυς· ἅναξ δέ οἱ ἔσπετο
Μορρεὺς ὄρθιον ἔγχος ἔχων τιμήορον, ὄφρα δαμάσσῃ λαὸν
ὅλον Βρομίοιο, καὶ ἤθελε μοῦνος ἐρίζειν Βάκχῳ γνωτοφόνῳ,
καὶ ἀνούτατον υἷα Θυώνης οὐτῆσαι μενέαινε κασιγνήτοιο
φονῆα. καί σφισιν ὡμάρτησε πολυγλώσσων γένος Ἰνδῶν, οἵ τ’
ἔχον Ἠελίοιο πόλιν, καλλίκτιτον Αἴθρην, ἀννεφέλου δαπέδοιο
θεμείλιον, οἵ τ’ ἔχον ἄμφω, Ἀνθηνῆς λασιῶνα καὶ Ὠρυκίης
δονακῆα, καὶ φλογερὴν Νήσαιαν ἀχειμάντους τε Μελαίνας, καὶ
πέδον εὐδίνητον ἁλιστεφάνου Παταλήνης· τοῖς ἔπι Δυσσαίων
πυκιναὶ στίχες, οἷσι καὶ αὐτῶν φρικτὰ δασυστέρνων
ἐκορύσσετο φῦλα Σαβείρων, τοῖσιν ἐνὶ κραδίῃ λάσιαι τρίχες,
ὧν χάριν αἰεὶ ψυχῆς θάρσος ἔχουσι καὶ οὐ πτώσσουσιν
Ἐνυώ. τοῖσι συνεστρατόωντο καὶ ἀνέρες Οὐατοκοῖται, οἷσι
θέμις δολιχοῖσιν ἐπ’ οὔασιν ὕπνον ἰαύειν· τοὺς μὲν Φρίγγος
ἵκανε καὶ Ἄσπετος εἰς μόθον ἕλκων αὐχήεις τε Δάνυκλος
ὁμόστολος, οἶς ἅμα βαίνων Ἱππουρῷ συνάεθλος ἑκηβόλος
ἔστιχε Μορρεύς· καὶ νόον ἶσον ἔχοντες ὅλον στρατὸν
Οὐατοκοίτην πέντε δαφοινήεντες ἐκόσμεον ἡγεμονῆες. Τέκταφος
εἰς μόθον ἦλθεν ἑκηβόλος, ὅς ποτε κούρης χείλεσι
πειναλέοισιν ἀλεξητήρια πότμου πατροκόμου δολόεντος ἀμέλγετο
χεύματα μαζοῦ, Τέκταφος, αὐαλέος ψαφαρῷ χροΐ, νεκρὸς
ἐχέφρων, ὁππότε μιν σκηπτοῦχος ἔχων ἄστοργον ἀπειλὴν
Δηριάδης, σειρῇσι πολυπλέκτοισι πιέζων, δέσμιον εὐρώεντι
κατεκλήισσε βερέθρῳ, ἄτροφον, αὐχμώοντα, δέμας κεκαφηότα
λιμῷ, ἄμμορον ἠελίοιο καὶ εὐκύκλοιο σελήνης. καὶ χθονίῳ
κεκάλυπτο βυθῷ πεπεδημένος ἀνήρ, οὐ ποτόν, οὔ τινα δαῖτα
φέρων, οὐ φῶτα δοκεύων, ἀλλὰ πεδοσκαφέων λαγόνων ὑπὸ
κοιλάδι πέτρῃ κεῖτο δυηπαθέων· χρονίῳ δ’ ἐστρεύγετο λιμῷ
πειναλέων στομάτων ὀλιγοδρανὲς ἄσθμα τιταίνων, ἔμπνοος
ἀπνεύστοισιν ὁμοίιος· οἶα δὲ νεκροῦ ἐκ χροὸς ἀζαλέοιο
δυσώδεες ἔπνεον αὖραι. καὶ φθλάκων στρατὸς ἦεν ἐελμένον
ἄνδρα φυλάσσων, ὃν τότε κερδαλέη θυγάτηρ ἀπατήνορι μύθῳ
ἤπαφεν· ἱκεσίην δὲ βαρύστονον ἴαχε φωνὴν σεισαμένη δολόεντα
νεητόκος εἵματα νύμφη· μή με κατακτείνητε, φυλάκτορες· οὐδὲν
ἀείρω, οὐ ποτὸν ἦλθον ἄγουσα καὶ οὔ τινα δαῖτα τοκῆι·
δάκρυα, δάκρυα μοῦνον ἐμῷ γενετῆρι κομίζω· χεῖρες
ἀπαγγέλλουσιν ἐλεύθεροι· εἰ νόος ὑμῖν, εἰ νόος ἐστὶν
ἄπιστος, ἀμεμφέα λύσατε μίτρην, ῥίψατέ μοι κρήδεμνα,
τινάξατε χερσὶ χιτῶνα· οὐ ποτὸν ἦλθον ἄγουσα φερέσβιον.
ἀλλὰ καὶ αὐτὴν κρύψατε σὺν γενετῆρι καταχθονίῳ με βερέθρῳ
οὐ φόβος, οὐ φόβος εἰμί, καὶ ἢν σκηπτοῦχος ἀκούσῃ· τίς
νέκυν οἰκτείροντι χολώεται; αἰνομόρῳ δὲ τίς κοτέει
θνήσκοντι; τίς ἄπνοον οὐκ ἐλεαίρει; ὄμματα δ’ ἠμύοντα
κατακλείσω μενετῆρος· κρύψατε· τίς θανάτοιο πέλει φθόνος;
ὀλλυμένους δὲ εἶς τάφος ἀμφοτέρους, γενέτην καὶ παῖδα,
δεχέσθω. ὣς φαμένη παρέπεισε. καὶ εἰς μυχὸν ἔδραμε κούρη,
ὀρφναίῳ μενετῆρι φαεσφόρος· ὲν δὲ βερέθρῳ εἰς στόμα πατρὸς
ἔχευεν ἀλεξικάκων γάλα μαζῶν ἄτρομος, Ἠερίης δὲ θεουδέος
ἔργον ἀκούων Δηριάδης θάμβησε· περισσονόοιο δὲ κούρης
εἴκελον εἰδώλῳ γενέτην ἀνελύσατο δεσμῶν· φήμη δ’
ἀμφιβόητος ἀκούετο, καὶ στρατός Ἰνδῶν μαζὸν ἀλεξικάκοιο
δολοπλόκον ᾔνεσε νύμφης. ὃς τότε Βωλίγγεσσι μετέπρεπεν, ὡς
μέσος ἄστρων αἰθέρα φαιδρύνων ἀμαρύσσεται Ἕσπερος ἀστήρ,
ἕσπερος, ἑσπομένης λιποφεγγέος ἄγγελος ὄρφνης. Γίγγλων δ’
ὑψικάρηνος ἀερσιπόδης τε Θυραιεὺς ὑψινεφής θ’ Ἵππαλμος ὑπὲρ
πυμάτης κλίμα μαίης ὥπλισαν αἰόλα φῦλα δοριθρασέων Ἀραχωτῶν
Δερσαίων τε φάλαγγας ὁμήλυδας, οἴ τε σιδήρῳ κτεινομένους κατ’
Ἄρηα χυτῇ κρύπτουσι κονίῃ (κτεινομένους κατὰ δῆριν
ἐτυμβεύοντο κονίᾐ. καὶ στρατὸν ἀγκυλότοξον ἀολλίσσας
ἐπικούρων Ἁβράθοος βραδύς ἦλθε· νεοτμήτων δὲ κομάων
αἰδόμενος κεκόρυστο, χόλον καὶ πένθος ἀέξων βουκεράου
βασιλῆος, ἐπεί νύ οἱ ἄφρονι λύσσῃ Δηριάδης ὑπέροπλος
ὅλην ἀπεκείρατο χαίτην, Ἰνδοῖς πικρὸν ὄνειδος. ἀναγκαῖος
δὲ μαχητὴς εἰς ἐνοπὴν μόγις ἦλθε, καὶ αἰπυλόφῳ τρυφαλείῃ
λωβητὴν ἐκάλυπτε λιπότριχον ἄντυγα κόρσης, κρυπτὸν ἐνὶ
κραδίῃ μεθέπων κότον· ὲν δὲ κυδοιμοῖς ἤματι μὲν πολέμιζεν,
ἀεὶ δ’ ὑπὸ πάννυχον ὥρην ἄγγελον ἀγγέλλοντα νοήματα
Δηριαδῆος Βάκχῳ πιστὸν ἔπεμπεν ὀπάονα· λαθριδίως δὲ
Δηριάδῃ κεκόρυστο καὶ ἀμφαδίην Διονύσῳ. Ξούθων δ’ ἄγρια
φῦλα καὶ ἐγρεμόθων Ἀριηνῶν καὶ Ζοάρων ἐκόρυσσε γονὴν καὶ
φῦλον Ἐάρων Κασπείρων τε γένεθλα καὶ Ἀρβίας, οἵ τ’ ἔχον
αὐτὸν Ὕσπορον αἰγλήεντι διαστίλβοντα ῥεέθρῳ, ἠλέκτρου
κομόωντα βαθυπλούτοισι μετάλλοις, οἶ τ’ ἔχον Ἀρσανίην
εὐδείελον, ἧχι γυναῖκες εἰς μίαν ἠριγένειαν ἐθήμονι
Παλλάδος ἱστῷ ὀξείαις παλάμῃσιν ὅλον τελέουσι χιτῶνα.
τοῖς δ’ ἐπὶ χωρήσσοντο κυβιστητῆρι κυδοιμῷ Κυραῖοι, δεδαῶτες
ἁλίκτυπον ἄντυγα νήσων, Ἄρεος εἰναλίοιο δαήμονες·
ὑγροπόρους δὲ ὁλκάδας οὐ δεδάασιν, ἀδεψήτῳ δὲ βοείῃ
δουρατέων πλώουσι τύπῳ τεχνήμονι νηῶν· δέρμασι δ’ ἰθύνουσι
νόθον πλόον, οἷς ἔνι ναύτης ἕζεται ἀκλύστοισιν ἐν
οἴδμασι ποντοπορεύων, ὁλκάσι μιμηλοῖσι θαλάσσια νῶτα
χαράσσων. τούς Θύαμις κόσμησε καὶ Ὅλκασος, ὄρχαμος ἀνδρῶν,
Ταρβήλου δύο παῖδες ἀκοντοφόροιο τοκῆος. καὶ πολὺς ἑσμὸς
ἵκανεν Ἀρεκζάντειαν ἐάσας, ξείνου δουρατέου μέλιτος τροφόν,
ἧχι πιόντα ἠερίης ζείδωρον Ἑώιον ἀρδμὸν ἐέρσης δένδρεα
χαιτήεντα μελίρρυτον, ὡς ἀπὸ σίμβλων, δαιδαλέην ὠδῖνα σοφῆς
τίκτουσι μελίσσης, αὐτοτόκων πετάλων χλοερὸν ποτόν· εἰς
πεδίον γὰρ ἀρτιφανὴς Φαέθων, ὅτε λούεται Ὠκεανοῖο, ὄμπνιον
Ἠῴης ἀποσείεται ἰκμάδα χαίτης, ῥαίνων ζωοτόκοιο φυτηκόμον
αὔλακα γαίης. τοῖον Ἀρειζάντεια φέρει μέλι, τῷ ἔπι χαίρων
νηχόμενος πτερύγεσσιν ὑπὲρ πετάλοιο χορεύων ἵπταται ἄσπετος
ὄρνις· ὄφις δέ τις ἀγκύλος ἕρπων, μιτρώσας ἑλικηδόν,
ὁμόπλοκος ἡδέι δένδρῳ, ἰκμάδα λειριόεσσαν ἀμέλγεται
ἅρπαγι λαιμῷ, χείλεσι λιχμώων γλυκερὴν ὠδῖνα κορύμβων·
δενδραίην δὲ δράκοντες ἀναβλύζοντες ἐέρσην ἡδὺ μέλι
προχέουσι, καὶ οὐ τόσον ἰὸν ἀλήτην πικρὸν ἀποπτύουσιν,
ὅσον γλυκύ χεῦμα μελίσσης· ἧχι μελισταγέεσσιν ἐπ’
ἀκρεμόνεσσιν ἀείδει ὡρίων, γλυκὺς ὄρνις, ὁμοίιος ἔμφρονι
κύκνῳ· οὐ μέν ἀνακρούει Ζεφυρηίδι σύνθροος αὔρῃ ὑμνοτόκων
πτερύγων ἀνεμώδεα ῥοῖζον ἰάλλων, ἀλλὰ σοφοῖς στομάτεσσι
μελίζεται, οἷά τις ἀνὴρ πηκτίδι νυμφοκόμῳ θαλαμηπόλον
ὕμνον ἀράσσων. κατρεύς δ’ ἐσσομένοιο προθεσπίζει χύσιν
ὄμβρου, ξανθοφυής, λιγύφωνος· ἀπὸ βλεφάρων δέ οἱ αἴγλη
πέμπεται ὀρθρινῇσι βολαῖς ἀντίρροπος Ἠοῦς· πολλάκι δ’
ἠνεμόεντος ὑπὲρ δένδροιο λιγαίνων σύνθροος ὡρίωνος ἀνέπλεκε
γείτονα μολπήν, φοινικέαις πτερύγεσσι κεκασμένος· ἧ τάχα
φαίης, μελπομένου κατρῆος ἑώιον ὕμνον ἀκούων, ὄρθριον
αἰολόδειρον ἀηδόνα κῶμον ὑφαίνειν. κεῖθι καὶ ἐγρεμόθων
μερόπων στρατός, οὓς ἐπὶ χάρμην ἄτρομος Ἱππάλμοιο πάις
θώρηξε Πυλοίτης, γνωτὸν ἔχων Βιλλαῖον, ὁμόστολον ἡγεμονῆα.
τοῖς δ’ ἐπὶ θωρήσσοντο Σίβαι καὶ λαὸς Ὑδάρκης, καὶ στρατὸς
ἄλλος ἵκανε πόλιν Καρμῖναν ἐάσας· τῶν ἄμα Κύλλαρος ἦρχε
καἰ Ἀστράεις, πρόμος Ἰνδῶν, Βρόγγου δίζυγα τέκνα τετιμένα
Δηριαδῆι. καὶ στόλος ἄλλος ἵκανε τριηκοσίων ἀπὸ νήσων, αἵ
τε περιστιχόωσιν ἀμοιβάδες ἄλλυδις ἄλλαι γείτονες
ἀλλήλῃσιν, ὅπῃ περιμήκεϊ πορθμῷ δίστομος Ἰνδὸς ἄγων
μετανάστιον ἀγκύλον ὕδωρ, ἑρπύζων κατὰ βαιὸν ἀπ’ Ἰνδῴου
δονακῆος λοξὸς ὑπὲρ δαπέδοιο παρ’ Ἠῴου στόμα πόντου,
ἔρχεται αὐτοκύλιστος ὑπὲρ λόφον Αἰθιοπῆα· ἧχι θερειγενέων
ὑδάτων ὑψούμενος ὁλκῷ χεύμασιν αὐτογόνοις ἐπὶ πήχεϊ
πῆχυν ἀέξει, καὶ χθόνα πιαλέην ἀγκάζεται ὑγρὸς ἀκοίτης,
τέρπων ἰκμαλέοισι φιλήμασι διψάδα νύμφην, οἶστρον ἔχων
πολύπηχυν ἀμαλλοτόκων ὑμεναίων, μέτρῳ ἀμοιβαίῳ παλιναυξέα
χεύματα τίκτων Νεῖλος ἐν Αἰγύπτῳ καὶ ἑώιος Ἰνδὸς
Ὑδάσπης. κεῖθι μελαμψήφιδα διαξύων ῥόον όπλῇ νήχεται
ὑδατόεις ποταμήιος ἵππος ἀλήτης, οἶος ἐμοῦ Νείλοιο
θερειγενές οἶδμα χαράσσων ναιετάει, βυθίοιο δῑ ὕδατος ὑγρὸς
ὁδίτης μηκεδαναῖς γενύεσσιν· ἐπ’ αἰγιαλοῖο δὲ βαίνει αἰχμῇ
καρχαρόδοντι διασχίζων ῥάχιν ὕλης, καὶ διερὴν ἀχάρακτον
ἔχων γένυν ἅρπαγα καρπῶν μιμηλῇ δρεπάνῃ σταχυηφόρα λήια
τέμνει, ἀμητὴρ ἀσίδηρος ἀμαλλοφόρου τοκετοῖο· τοῖα μὲν
ἑπταπόροιο φατίζεται εἴκελα Νείλου Ἰνδῴου ποταμοῖο φέρειν
μένος. οἱ δὲ λιπόντες νήσων ἀγκύλα κύκλα καὶ ἕδρανα
γείτονος Ἰνδοῦ ἄνδρες ἐθωρήσσοντο μαχήμονες, ὦν πρόμος
ἀνὴρ Ῥίγβασος ἡγεμόνευεν, ἔχων ἴνδαλμα Γιγάντων. οὐδὲ
γέρων Ἄρητος ἐλείπετο Δηριαδῆος εἰς ἐνοπὴν καλέοντος, ἀνὴρ
βαρύς· ἀλλὰ καθάψας χαλκοβαρῆ λασίοιο κατὰ στέρνοιο χιτῶνα
γηραλέου κούφιζεν ὑπὲρ νώτοιο βοείην, αὐχένι κυρτωθέντι
περικρεμάσας τελαμῶνα. καὶ στρατιὴν θώρηξεν ἀναγκαῖος
πολεμιστὴς πέντε σὺν υἱήεσσι, Δύκῳ καὶ ὁμήλυδι Μύρσῳ,
Γλαύκῳ καὶ Περίφαντι καὶ ὀψιγόνῳ Μελανῆι. καὶ πολιὴν
πλοκαμῖδα περισφίγξας τρυφαλείῃ λαιὸν ἐυτροχάλοιο μετέστιχε
δηιοτῆτος, δεξιτερὸν πολέμοιο κέρας τεκέεσσιν ἐάσας, οὓς
φύσις ἀφθόγγων στομάτων σφρηγίσσατο δεσμῷ, γλῶσσαν
ὑποσφίγξασα σοφῆς ὀχετηγὸν ἰωῆς· ὁππότε γὰρ θαλάμοιο παρὰ
φλιῇσι χορεύων Λαοβίην ζυγίοιο γάμου πιστώσατο θεσμῷ
παιδογόνοις Ἄρητος ὁμιλήσας ὑμεναίοις, ἔνθεον ἔπλετο
θάμβος, ἐπεὶ γαμίῳ παρὰ βωμῷ νυμφοκόμῳ πεπόνητο θυηπολέων
Ἀφροδίτῃ νυμφίος ἀρτιχόρευτος, ἐν εὐύμνῳ δὲ μελάθρῳ
δοῦπον ἀνακλάγξασα λεχώιον ἀνθερεῶνος μάντις ἐπεσσομένων
ἐβαρύνετο πουλυτὅ??)ος σῦς, ἀλλοίην καὶ ἄπιστον
ἐλαφρίζουσα λοχείην, καὶ νεπόδων ὤδινε νόθον γένος, ἐκ
λαγόνων δὲ ὑγρὴν ἰχθυόεσσαν ἀνηκόντιζε γενέθλην, ἀντὶ
τόκου χθονίοιο λοχευσαμένη τόκον ἅλμης. καὶ συὸς ἰχθυγόνοιο
πολύστομος ἵπτατο Φήμη λαὸν ἀολλίζουσα· πολυσπερέες δὲ
πολῖται χερσαίην πολύτεκνον ἐθηήσαντο γενέθλην, ἰσοφυὲς
μίμημα θαλασσοτόκοιο λοχείης. μαντιπόλον δ’ ἐρέεινε θεηγόρον·
εἰρομένῳ δὲ ἐσσομένην θέσπιζεν ἀφωνήτων στίχα παίδων,
εἰναλίης ἴνδαλμα λιπογλώσσοιο γενέθλης. καὶ τότε μάντις
ἔλεξε προάγγελα θέσφατα κεύθειν, ὄφρά κεν ἱλάσκοιτο
τανύπτερον υἱέα Μαίης, γλώσσης ἡγεμονῆα, σοφῆς ἰθύντορα
φωνῆς. Λαοβίη δ’ ὤδινεν, ἀμοιβαίῃ δὲ λοχείῃ τίκτε συὸς
βρεφέεσσιν ἰσηρίθμων στίχα παίδων, ἰχθύσιν ἀφθόγγοισιν
ἐοικότας, οὓς μετὰ νίκην Βάκχος ἄναξ ἐλέαιρε, λιποφθόγγων
δ’ ἀπὸ λαιμῶν γλώσσης δεσμὸν ἔλυσε, καὶ ἤλασεν ἥλικα
σιγήν, φωνὴν δ’ ὀψιτέλεστον ἐπεξύνωσεν ἑκάστῳ. τοῖσι
συνεστρατόωντο φερεσσακέες πολεμισταί, οἵ τε Πύλας ἐνέμοντο
καὶ οἳ λάχον ἐγγύθεν Εὕρου ναιομένην Εὔκολλα, μαχήμονος
ἔνδιον Ἠοῦς, καὶ ζαθέην Γορύανδιν ἐύσπορον αὔλακα γαίης.
τοῖς δ’ ἐπὶ θωρήχθησαν, ὅσοι λάχον ἄντυγας Οἴτης, μητέρα
δενδρήεσσαν ἀμετροβίων ἐλεφάντων, οἷς φύσις ὤπασε κύκλα
διηκοσίων ἐνιαυτῶν ζώειν ἀενάοιο χρόνου πολυκαμπέι νύσσῃ,
ἠὲ τριηκοσίων· καὶ βόσκεται ἄλλος ἐπ’ ἄλλῳ, ἐκ ποδὸς
ἀκροτάτου μελανόχροος ἄχρι καρήνου· γναθμοῖς μηκεδανοῖσιν
ἔχων προβλῆτας ὀδόντας δίζυγας, ἀμητῆρι τύπῳ γαμψώνυχος
ἅρπης, θηγαλέῳ τμητῆρι, διαστείχει στίχα δένδρων ποσσὶ
τανυκνήμοισιν· ἔχων δ’ ἴνδαλμα καμήλων καὶ λοφίην ἐπίκυρτον,
ἑῷ πολυχανδέι νώτῳ ἑσμὸν ἄγει νήριθμον ἐπασσυτέρων
ἐλατήρων, δινεύων στατὸν ἴχνος ἀκαμπέι γούνατος ὁλκῷ, καὶ
τύπον εὐρυμέτωπον ἐχιδναίοιο καρήνου, αὐχένα βαιὸν ἔχων
κυρτούμενον· εἷλε δὲ λεπτὸν ὄμμασιν ἰσοτύποισι συῶν
ἴνδαλμα προσώπου, ὑψιφανής, περίμετρος· ἑλισσομένου δὲ
πορείῃ οὔατα μὲν λιπόσαρκα, παρήορα γείτονι κόρσῃ,
λεπταλέων ἀνέμων ὀλίγῃ ῥιπίζεται αὔρῃ· πυκνὰ δὲ
μαστίζουσα δέμας νωμήτορι παλμῷ λεπτοφυὴς ἐλάχεια τινάσσεται
ἄστατος οὐρή. πολλάκι δ’ ἐν πολέμοισι γένυν προβλῆτα
τινάσσων ἀνέρι ταυροκάρηνος ἐπέχραεν ἠλίβατος θήρ, ξείνην
καρχαρόδοντα φέρων ἑτερόστομον ἅρπην, δινεύων ἑκάτερθε
γενειάδος ἔμφυτον αἰχμήν· πολλάκι δ’ εὐθώρηκα μετάρσιον
ἀσπιδιώτην ὄρθιον ἠέρταζε πεπαρμένον ἅρπαγι λαιμῷ, ἄνδρα
δὲ καρχαρόδοντι κατεπρήνιξεν ἀκωκῇ καὶ νέκυν αὐτοκύλιστον
ἐπὶ στροφάλιγγι κονίης ὑψόθεν ἠκόντιζε παλινδίνητον ἀλήτην,
αἰθύσσων ἑλικηδὸν ἴτυν σκολιοῖο γενείου κάρχαρον ἔνθα καὶ
ἔνθα παρὰ προβολῇσιν ὀδόντων ἀντίτυπον σπειρηδὸν
ἐχιδνήεσσιν ἀκάνθαις, ἄχρι ποδῶν τανύων κεχαραγμένον ἆορ
ὀδόντων. τοὺς μὲν ἄναξ Διόνυσος ἄγων μετὰ φύλοπιν Ἰνδῶν
Καυκασίην παρὰ πέζαν Ἀμαζονίου ποταμοῖο εἰς φόβον εὐπήληκας
ἀνεπτοίησε γυναῖκας, ἠλιβάτων λοφίῃσιν ἐφεδρήσσων
ἐλεφάντων. ἀλλὰ τὰ μὲν μετὰ δῆριν. ἐς ὑσμίνην δὲ Λυαίου
Δηριάδῃ καλέοντι τότε πρόμος ἦλθε Πυλοίτης, ὀρθοπόδην
ἐλέφαντα κατὰ κλόνον ἡνιοχεύων, καλλιτόκου Μαραθῶνος
Ἀρειμανὲς αἷμα γενέθλης· καί οἱ ἐς ὑσμίνην ἑτερόθροος
ἕσπετο γείτων λαὸς ἐυκρήδεμνον Ἐριστοβάρειαν ἐάσας.
Δερβίκων δὲ γένεθλα συνέσπετο Δηριαδῆι Αἰθίοπές τε Σάκαι τε
καὶ ἔθνεα ποικίλα Βάκτρων, καὶ πολὺς οὐλοκόμων Βλεμύων
στρατός. ἀλλοφανῆ δὲ Αἰθίοπες μεθέπουσι τύπον τεχνήμονα
χάρμης· ἵππου γὰρ φορέοντες ὀλωλότος ἄντυγα κόρσης
ψευδόμενοι κρύπτουσιν ἀληθέα κύκλον ὀπωπῆς, καὶ κεφαλὴν
βροτέην ἑτέρῳ σφίγγουσι προσώπῳ, ἄπνοον ἀσκήσαντες ἐς
ἔμπνοον, ἐν δὲ κυδοιμοῖς δήιον ἀγνώσσοντα νόθῳ κλονέουσι
καρήνῳ· καὶ πρόμος ἐκ στομάτων ἀπατήλιον ἦχον ἰάλλει,
ἵππιον ἀνδρομέῃ προχέων χρεμετισμὸν ἰωῇ. οἱ μὲν
ἀολλίζοντο καλεσσαμένου βασιλῆος. πάντων δ’ ἡγεμόνευεν ἐς
Ἄρεα κοίρανος Ἰνδῶν, ὃν διερῇ φιλότητι πατὴρ ἔσπειρεν
Ὑδάσπης, Ἀστρίδος εὐώδινος ὁμιλήσας ὑμεναίοις, κούρης
Ἠελίοιο. φάτις δέ τις, ὅττί ἑ μήτηρ νηιὰς Ὠκεανοῖο γένος
τεκνώσατο Κητώ, ἥν ποτε παφλάζοντι διερπύζων περὶ παστῷ
νυμφίος ὑδατόεντι γάμῳ πήχυνεν Ὑδάσπης γνήσιον αἷμα φέρων
Τιτήνιον· ἀρχεγόνων γὰρ ἐκ λεχέων Θαύμαντος ἐγείνατο δίζυγα
φύτλην Ἠλέκτρη ῥοδόπηχυς ὁμευνέτις, ἧς ἀπὸ λέκτρων καὶ
ποταμὸς βλάστησε καὶ ἄγγελος Οὐρανιώνων, Ιρις ἀελλήεσσα καὶ
ὠκυρέεθρος Ὑδάσπης, ἡ μὲν ἐπεντύνουσα ποδῶν δρόμον, ὃς δὲ
ῥοάων· ἄμφω δ’ ἀντικέλευθον ἴσην μεθέπουσι πορείην, Ἶρις
ἐν ἀθανάτοισι καὶ ἐν ποταμοῖσιν Ὑδάσπης. τόσσος ἄρα
στρατὸς ἦλθε· πόλις δ’ ἐστείνετο λαῷ· καὶ στίχες εὐπήληκες
ἐμιτρώθησαν ἀίταις, τετραπόρων πλήσαντες ἐν ἄστεϊ κύκλα
κελεύθων· οἱ μὲν ἐπὶ τριόδοισιν ἐπήτριμοι, οἱ δ’ ἐνὶ
βόθροις, ἄλλοι δ’ ἠλιβάτοιο πρὸ τείχεος, οἱ δ’ ἐπὶ πύργων
νήδυμον ὕπνον ἴαυον ἀκοντοφόρων ἐπὶ λέκτρων. ἡγεμόνων δὲ
φάλαγγας ἑῷ ξείνισσε μελάθρῳ Δηριάδης, καὶ πάντες
ἀμοιβαίων ἐπὶ θώκων ξεινοδόκῳ βασιλῆι μιῆς ἥπτοντο
τραπέζης. τοῖσι μὲν ἕσπερα δεῖπνα καὶ ἐννυχίου πτερὸν
Ὕπνου μέμβλετο, καὶ στρατὸς εὗδεν ἐνόπλιος Ἄρεϊ γείτων·
ἐγρεμόθῳ δ’ εὕδοντες ἐφωμίλησαν ὀνείρῳ, μιμηλὴν Σατύροισιν
ἀναστήσαντες Ἐνυώ. ἕβδομον εἰκοστὸν μεθέπει στίχας, ᾗσι
Κρονίων εἰς μόθον ὁπλίζει Βρομίῳ ναετῆρας Ὀλύμπου. ἄρτι
δὲ λυσιπόνοιο τιναξαμένη πτερὸν Ὕπνου ἀντολίης ὤιξε θύρας
πολεμητόκος Ἠώς, καὶ Κεφάλου λίπε λέκτρα σελασφόρα·
βαλλόμενος δὲ ἀντιπόρῳ Φαέθοντι μέλας λευκαίνετο Γάγγης· καὶ
φυγὰς ἀρτιχάρακτος ἐχάζετο κῶνος ὀμίχλης σχιζόμενος
φαέεσσιν· ἀπὸ δροσεροῖο δὲ δίφρου ὄρθριος εἰαρινῇσιν
ἐλούετο καρπὸς ἐέρσαις. καὶ κλόνος ἦν. φαέθων δὲ
πυριτρεφέων δρόμον ἵππων ἀενάων ἐτέων φλογόεις ἀνεσείρασε
ποιμήν, γείτονος εἰσαΐων κορυθαιόλον Ἄρεος ἠχώ, καὶ
στρατὸν αἰχμάζειν προκαλίζετο μάρτυρι πυρσῷ, θερμὸν
ἀκοντίζων ῥοδόεν βέλος· ἀμφὶ δέ γαίῃ αἱμαλέης ξένον
ὄμβρον ἀπ’ ἰκμάδος ὑέτιος Ζεὺς οὐρανόθεν κατέχευε, φόνου
πρωτάγγελον Ἰνδῶν. καὶ φονίαις λιβάδεσσιν Ἐνυαλίου νιφετοῖο
δίψια κυανέης ἐρυθαίνετο νῶτα κονίης Ἰνδῴου δαπέδοιο·
νεοσμήκτου δὲ σιδήρου ἠελίου σελάγιζε βολαῖς ἀντίρροπος
αἴγλη. φαινομένας δὲ φάλαγγας ἐπὶ κλόνον ὥπλισεν Ἰνδῶν
Δηριάδης ὑπέροπλος, ἐποτρύνων δὲ μαχητὰς μῦθον ἀπειλητῆρος
ἀνήρυγεν ἀνθερεῶνος· δμῶες ἐμοί, μάρνασθε, πεποιθότες ἠθάδι
Νίκῃ, καὶ θρασὺν ὃν καλέουσι κερασφόρον υἷα Θυώνης λάτριν
ἰσοκραίροιο τελέσσατε Δηριαδῆος. κτείνατέ μοι καὶ Πᾶνας
ἀλοιητῆρι σιδήρῳ· εἰ δὲ θεοὶ γεγάασι, καὶ οὐ θέμις ἐστὶ
δαΐξαι Πανὸς ἀνουτήτοιο δέμας τμητῆρι σιδήρῳ, Πᾶνας
ὀρεσσινόμους ληίσσομαι, ἕνδοθι λόχμης ἕθνεα βουκολέοντας
ἐρημονόμων ἐλεφάντων. πολλοὶ θῆρες ἕασι καὶ ἐνθάδε, τοῖσι
συνάψω Φῆρας ὁμοῦ καὶ Πᾶνας ὀρεσσινόμου Διονύσου· κούρῃ δ’
ἡμετέρῃ θαλαμηπόλον ἑσμὸν ὀπάσσω, δαινυμένου Μορρῆος
ὑποδρηστῆρα τραπέζης. καί τις ἀνὴρ Φρυγίηθεν ὁμόστολος
οἴνοπι Βάκχῳ Ἰνδῴου ποταμοῖο δέμας λούσειε ῥεέθροις,
ἀντὶ δὲ Σαγγαρίου καλέσει πατρῷον Ὑδάσπην· ἄλλος ἀνὴρ
Ἀλύβηθεν ὁμαρτήσας Διονύσῳ ἐνθάδε θητεύσειε, καὶ ἀργυρέου
ποταμοῖο χεύματα καλλείψας πιέτω χρυσαυγέα Γάγγην. χάζεό μοι,
Διόνυσε, φυγὼν δόρυ Δηριαδῆος· ἔστι καὶ ἐνθάδε πόντος
ἀπείριτος· ἀλλὰ θαλάσσης Ἀρραβίης μετὰ κῦμα καὶ ἡμετέρη σε
δεχέσθω· εὐρύτερος βυθὸς οὗτος ἐρεύγεται ἄγριον ὕδωρ, καὶ
Σατύρους καὶ Βάκχον ἐπάρκιός ἐστι καλύψαι καὶ στίχα
Βασσαρίδων· οὐ μείλιχος ἐνθάδε Νηρεύς, οὐ Θέτις Ἰνδῴη σε
δεδέξεται, οὐδέ σε κόλπῳ ξεινοδόκον μετὰ κῦμα πάλιν φεύγοντα
σαώσει, αἰδομένη βαρύδουπον ἐμὸν πατρῷον Ὑδάσπην. ἀλλ’
ἐρέεις· Κρονίωνος Ὀλύμπιον αἷμα κομίζω.’ αἰθέρα Γαῖα
λόχευσε χορῷ κεχαραγμένον ἄστρων· οὐρανόθεν γένος ἔσχες·
ἐμὴ δέ σε Γαῖα καλύψει· καὶ Κρόνον ὠμηστῆρα νέων θοινήτορα
παίδων οὐρανόθεν γεγαῶτα κατέρυφε κόλπος ἀρούρης. εἰμὶ
δοριθρασέος στρατιῆς πρόμος· εἰμὶ Λυκούργου φέρτερος, ὅς σε
δίωκε καὶ ἀπτολέμους σέο Βάκχας· σὸν γένος οὐ κλονέει με
Διιπετές· αἰνομόρου γὰρ σῆς Σεμέλης ἤκουσα πυριβλήτους
ὑμεναίους· μὴ στεροπὴν ἀγόρευε Διὸς νυμφοστόλον εὐνῆς, μὴ
κεφαλὴν Κρονίωνος ἤ ἄρσενα μηρὸν ἐνίψῃς· οὐ Διὸς
ὠδίνοντος ἐμὲ κλονέουσι λοχεῖαι· πολλάκις ὠδίνουσαν ἐμὴν
ἐνόησα γυναῖκα. σὺν σοὶ δ’, ἤν ἐθέλῃ, γενέτης τεὸς
αὐτοτόκος Ζεὺς ἄρσενι θωρήξειεν ἀρηγόνα θῆλυν Ἀθήνην,
νίκην ἣν καλέουσιν, ἵνα πρηῶνας ἀράξας Παλλάδος αἱμάξω
κεφαλὴν ταμεσίχροϊ πέτρῳ ἢ δορὶ τολμήεντι, καὶ εὐκεράων
ἀπὸ τόξων μηρὸν ἀπειλητῆρος ὀιστεύσω Διονύσου, βουκεράων
Σατύρων ἡγήτορος, οὐταμένου δὲ καὶ Διὶ καὶ Βρομίῳ καὶ
Παλλάδι μῶμον ἀνάψω· εἰ δὲ σὺν ἀμφοτέροισι κορύσσεται
ἀμφιγυήεις, δεύομαι Ἡφαίστου τεχνήμονος, ὄφρα καὶ αὐτῷ
τεύχεα χαλκεύσειε πολύτροπα Δηριαδῆι. οὐ τρομέω ποτὲ θῆλυν
ἐγὼ πρόμον· εἰ δὲ τινάσσει ἀστεροπὴν γενετῆρος, ἔχω
πατρώιον ὕδωρ. καὶ θρασύν, ὃν καλέουσιν ὁμόγνιον αἷμα
Λυαίου, Αἰακὸν οὐρανίοιο Διὸς βλάστημα τοκῆος Ζηνὶ
καταχθονίῳ δεδαϊγμένον Ἄιδι πέμψω· οὐδέ μιν ἁρπάξειε δῑ
ἠέρος ἱπτάμενος Ζεύς. καὶ πολέας Κρονίδαο δεδουπότας υἷας
ἀκούω· Δάρδανος ἐκ Διὸς ἔσκε καὶ ὤλετο, καὶ θάνε Μίνως,
οὐδέ μιν ἐρρύσαντο Διὸς ταυρώπιδες εὐναί· εἰ δὲ θεμιστεύει
καὶ ἐν Ἄιδι, τίς φθόνος Ἰνδοῖς, Αἰακὸς εἰ φθιμένοισι
δικάζεται; ἤν δ’ ἐθελήσῃ, κοιρανίην κεκύων ἐχέτω καὶ
σκῆπτρα βερέθρου. καὶ δολιχοῖς μελέεσσιν ἐπιψαύοντας Ὀλύμπου
γηγενέας Κύκλωπας ὀλέσσατε μὴ δορὸς αἰχμὴν γαστρὶ μέσῃ
πήξαντες ἤ αὐχένι, χαλκοβαρὲς δὲ ὀφθαλμῷ τροχόεντι βέλος
τετορημένον ἔστω. μὴ χθονίους Κύκλωπας ὀλέσσατε· καὶ γὰρ
ἐκείνων δεύομαι· Ἰνδῴῳ δὲ παρήμενος ἐσχαρεῶνι Βρόντης μὲν
βαρύδουπον ἐμοὶ σάλπιγγα τελέσσῃ βρονταίοις πατάγοισιν
ἰσόκτυπον, ὄφρά κεν εἴην Ζεὺς χθόνιος, Στερόπης δὲ νέην
ἀντίρροπον αἴγλην ἀστεροπῆς τεύξειε καὶ ἐνθάδε· καί μιν
ἐλέγξω μαρνάμενος Σατύροισιν, ἵνα φρένα μᾶλλον ἀμύξῃ
Δηριάδην κτυπέοντα καὶ ἀστράπτοντα δοκεύων ζηλήμων Κρονίδης,
πεφοβημένος ὄρχαμον Ἰνδῶν ὑψιγόνου φλογόεντος ἀκοντιστῆρα
κεραυνοῦ. τίς φθόνος, εἰ πρηστῆρι μαχήμονα χεῖρα κορύσσω;
μητρὸς ἐμῆς γενέτης, φλογερῶν ἐπιήρανος ἄστρων, αὐὸς ὅλος
Φαέθων πυρόεις πρόμος· εἰ δὲ τοκῆος αἷμα φέρω ποταμοῖο, καὶ
ὑδατόεντι βελέμνῳ μαρνάμενος μόθον ὑγρὸν ἀναστήσω Διονύσῳ,
Βάκχων ἐχθρὰ κάρηνα ῥοαῖς ποταμοῖο καλύπτων. καὶ βυθίων
τμήξαντες ἀλοιητῆρι σιδήρῳ σώματα Τελχίνων τυμβεύσατε γείτονι
πόντῳ, πατρὶ Ποσειδάωνι μεμηλότα, δαιδαλέου δὲ δίφρου γλαυκὰ
λέπαδνα καὶ ὑγροπόρων γένος ἵππων νίκης πόντια δῶρα
κομίσσατε Δηριαδῆι. καὶ ναέτην βαρύδεσμον ἀπειρώδινος Ἀθήνης
Ἡφαίστου πυρόεντος ἀπόσπορον αἴθοπι πυρσῷ φλέξατε, τὸν
καλέουσιν Ἐρεχθέα· καὶ γὰρ ἐκείνου αἷμα φέρει περίπυστον
Ἐρεχθέος, ὅν ποτε μαζῷ παρθενικὴ φυγόδεμνος ἀνέτρεφε Παλλὰς
ἀμήτωρ, λάθριον ἀγρύπνῳ πεφυλαγμένον αἴθοπι λύχνῳ· μιμνέτω
Ἰνδῴῃ κεκαλυμμένος αἴθοπι κίστῃ, καὶ κενεῷ ζοφόεντος ἐν
ἕρκεϊ παρθενεῶνος. καὶ τροχαλοὺς δρηστῆρας ἐυσκάρθμοιο
βοείης, ἴδμονας εὐπήληκος Ἐνυαλίοιο χορείης, ἄξατέ μοι
Κορύβαντας ἀτευχέας· ὀλλυμένοις δὲ διχθαδίοις τεκέεσσιν
ἐπικλαύσειε Καβειρώ, Λημνιὰς ἀκρήδεμνος· ἀπορρίψας δὲ
πυράγρην αἰθαλόεις Ἥφαιστος ἑῆς ὀλετῆρα γενέθλης ἥμενον
ἀθρήσειεν ὑπὲρ δίφροιο Καβείρων ἵππων χαλκοπόδων ἐπιβήτορα
Δηριαδῆα. κτείνω μὲν Διὸς υἷας· Ἀρισταῖον δὲ δαμάσσαι οὐ
φθονέω Μορρῆι, λαγωβόλον υἱέα Φοίβου, οὐτιδανῆς ἐλατῆρα
φιλοπτολέμοιο μελίσσης. ὑμεῖς μὲν δρεπάνοισι καὶ ἀμφιπλῆγι
μαχαίρῃ κτείνετε Βασσαρίδων ἁπαλὰς στίχας, ὑψίκερων δὲ
παῖδα Διὸς κερόεις ποταμήιος υἱὸς ὀλέσσει, μή τις
ὑποπτήσσειεν ἰδὼν ἐλατῆρα λεαίνης ἢ πρόμον ἀγροτέρης
ἐπιβήμενον ἰξύος ἄρκτου, μὴ θηρῶν ζυγίων βλοσυρὸν στόμα·
τίς γὰρ ἀλύξει πόρδαλιν ἠὲ λέοντα κορυσσομένων ἐλεφάντων;
ὣς φαμένου βασιλῆος ἐπὶ κλόνον ἤιον Ἰνδοί, οἱ μὲν ὑπὲρ
νώτοιο σιδηροφόρων ἐλεφάντων, οἱ δὲ συνεστρατόωντο θυελλοπόδων
ὑπὲρ ἵππων. καὶ πέλας ἦν πρυλέων στρατὸς ἄπλετος, οἱ μὲν
ἀκωκάς, οἱ δὲ σάκος φορέοντες, ὁ δὲ κληῖδα φαρέτρης· ἄλλος
ἀνηέρταζεν ἀνὴρ χαλκήλατον ἅρπην ἀμητὴρ πολέμοιο, καὶ
ἔστιχεν ἄλλος ἀείρων ἀσπίδα καὶ θοὰ τόξα καὶ ἠνεμόεντας
ὀιστούς. καὶ μόθον ἐστήσαντο παρὰ στόμα γείτονος Ἰνδοῦ,
εἰς πεδίον προθέοντες. ἀπ’ εὐδένδροιο δὲ λόχμης ἀσπίσι καὶ
ξιφέεσσι καὶ ἀρραγέεσσι πετήλοις θυρσοφόρος Διόνυσος ἑοὺς
ἐκόρυσσε μαχητάς. καὶ πισύρων ἀνέμων φλογερῆς ἀντώπιον
Ἠοῦς τέτραχα τεμνομένην στρατιὴν ἐστήσατο Βάκχων· πρώτην μὲν
βαθύδενδρα παρὰ σφυρὰ κυκλάδος Ἄρκτου, ἧχι πολυσπερέων
ποταμῶν πεφορημένον ὁλκῷ Καυκασίου σκοπέλοιο Διιπετὲς
ἔρχεται ὕδωρ, τὴν αὐτὴν παρὰ πέζαν, ὅπῃ περιμήκεϊ
πορθμῷ χεῦμα παλινδίνητον ἄγει βαρύδουπος Ὑδάσπης· τὴν
ἑτέρην δὲ φάλαγγα συνήρμοσεν, ὁππόθι γαίης μεσσατίης
στεφανηδὸν ἐς ἑσπέριον κλίμα νεύων δίστομος οὺρεσίφοιτος
ἑὸν ῥόον Ἰνδὸς ἑλίσσει, χεύμασιν ἀμφίζωστον ἐπιστέψας
Παταλήνην· καὶ τριτάτην κόσμησεν, ὅπῃ νοτίῳ παρὰ κόλπῳ
κύματι πορφύροντι μεσημβριὰς ἕλκεται ἅλμη· καὶ στρατιὴν
εὔχαλκον ἄναξ ἔστησε τετάρτην ἀντολίης ὑπὸ πέζαν, ὅθεν
δονακῆα διαίνων στέλλεται εὐόδμοισι κατάρρυτος ὕδασι Γάγγης.
κεκριμένης δὲ φάλαγγος ἐυκνήμιδος ἑκάστης τέσσαρας εὐπήληκας
ἐκόσμεεν ἡγεμονῆας, καὶ στρατὸν ὀτρύνων λαοσσόον ἴαχε
φωνήν· Βασσαρίδες, καὶ δεῦρο χορεύσατε, δυσμενέων δὲ κτείνατε
βάρβαρα φῦλα, καὶ ἔγχεσι μίξατε θύρσους, μίξατε καὶ
ξιφέεσσι· καὶ ἠθάδος ἀντὶ τραπέζης σάλπιγξ ἐγρεκύδοιμος
ἐμοῖς Σατύροισι γενέσθω πηκτὶς ἐμή· χλοερὴ δὲ καταιχμάζουσα
σιδήρου δούρατα νικήσειεν ἀκαχμένα φυλλὰς ὀπώρη· ἀντὶ δὲ
νυκτελίοιο χοροστασίης Διονύσου αὐλὸς ἐμὸς φθέγξαιτο
μετάτροπον ὕμνον Ἐνυοῦς, τερψινόου Βρομίοιο λιπὼν ἐπιδόρπιον
Ἠχώ. εἰ μὲν ἐμοὶ γόνυ δοῦλον ὑποκλίνειεν Ὑδάσπης μηδὲ
πάλιν Βάκχοισι παλίγκοτον οἶδμα κορύσσῃ, ἔσσομαι εὐάντητος,
ὅλον δέ οἱ ἀγλαὸν ὕδωρ χεύμασι ληναίοισιν ἐς Εὔιον
οἶνον ἀμείψω, τεύχων λαρὰ ῥέεθρα, καὶ ἀγριάδος λόφον
ὕλης μιτρώσω πετάλοισι καὶ ἀμπελόεντα τελέσσω· εἰ δὲ πάλιν
προχοῇσιν ἀλεξικάκοισιν ἀρήξει Ἰνδοῖς κτεινομένοισι καὶ
υἱέι Δηριαδῆι, ἀνδροφυὴς κερόεσσαν ἔχων ποταμηίδα μορφήν,
χεῦμα γεφυρώσαντες ὑπερφιάλου ποταμοῖο ἴχνεσιν ἀβρέκτοισιν
ὁδεύσατε δίψιον ὕδωρ, καὶ γυμνῇ ψαμάθῳ πατέων αὐχμηρὸν
Ὑδάσπην πεζὸς ὄνυξ εὔιππος ἐπιξύσειε κονίην. εἰ δὲ
πολυπτοίητος Ἀρειμανέων πρόμος Ἰνδῶν αἰθερίου Φαέθοντος
ἀπόσπορός ἐστι γενέθλης, καὶ Φαέθων πυρόεσσαν ἐμοὶ στήσειεν
Ἐνυώ, θυγατέρος κερόεσσαν ἑῆς ὠδῖνα γεραίρων, γνωτὸν ἐμοῦ
Κρονίδαο πάλιν Φαεθοντίδι χάρμῃ πόντιον ὑδατόεντα πυρὸς
σβεστῆρα κορύσσω· Θρινακίην δ’ ἐπὶ νῆσον ἐλεύσομαι, ὁππόθι
ποῖμναι καὶ βόες αἰθερίοιο πυραυγέος Ἡνιοχῆος, ἠελίου δὲ
θύγατρα, δορικτήτην ἅτε κούρην, Λαμπετίην ἀέκουσαν ὑπὸ ζυγὰ
δούλια σύρω, ὄφρα γένυ κλίνειε· καὶ εἰς ὄρος Ἀστρὶς
ἀλάσθω, μυρομένη βαρύδεσμον ὀπάονα Δηριαδῆα· ἐλθέτω, ἢν
ἐθέλῃ, μετανάστιος εἰς χθόνα Κελτῶν, ὄφρα φυτὸν γεγαυῖα
σὺν Ἡλιάδεσσι καὶ αὐτὴ πυκνὰ φιλοθρήνοισιν ἐπικλαύσειε
ῥεέθροις. σπεύσατέ μοι καὶ κύκλα μελαρρίνοιο προσώπου Ἰνδῶν
ληιδίων λευκαίνετε μύστιδι γύψῳ, καὶ θρασὺν ἀμπελόεντι
περιπλεχθέντα κορύμβῳ... νεβρίδα χαλκοχίτωνι καθάψατε Δηριαδῆι·
καὶ Βρομίῳ γένυ δοῦλον ὑποκλίνων μετὰ νίκην Ἰνδὸς ἄναξ
ῥίψειεν ἑὸν θώρηκα θυέλλαις, κρείσσονι λαχνήεντι δέμας
θώρηκι καλύπτων, καὶ πόδα πορφυρέοισι περισφίγξειε κοθόρνοις
ἀργυρέας ἀνέμοισιν ἑὰς κνημῖδας ἐάσας, καὶ μετὰ φοίνια
τόξα καὶ ἠθάδος ἔργα κυδοιμοῦ ὄργια νυκτιχόρευτα διδασκέσθω
Διονύσου, βάρβαρα δινεύων ἐπιλήνια βόστρυχα χαίτης. δυσμενέων
δὲ κάρηνα κομίσσατε σύμβολα νίκης Τμῶλον ἐς ἠνεμόεντα,
πεπαρμένα μάρτυρι θύρσῳ. πολλὰς δ’ ἐκ πολέμοιο μεταστήσω
στίχας Ἰνδῶν ζωγρήσας μετ’ Ἄρηα, παρὰ προπύλαια δὲ Λυδῶν
πήξω μαινομένοιο κεράατα Δηριαδῆος. ὥς φάμενος θάρσυνεν·
ἐπερρώοντο δὲ Βάκχαι, Σειληνοὶ δ’ ἀλάλαζον Ἀρηιφίλης μέλος
Ἠχοῦς καὶ Σάτυροι κελάδησαν ὁμοφθόγγων ἀπὸ λαιμῶν· καὶ
τυπάνου κελάδοντος ὁμόθροος ἔβρεμεν ἠχὼ φρικαλέον μύκημα,
φιλοκροτάλων δὲ γυναικῶν χερσὶν ἀμοιβαίῃσιν ἀράσσετο
δίκτυπος ἠχώ· καὶ νομίη Φρύγα ῥυθμὸν ἀγέστρατος ἴαχε
σύριγξ. καὶ στρατιῆς προκέλευθος ἐπιβρίθουσα κυδοιμῷ Μυγδονίη
μάρμαιρε δῑ ἠέρος ἁλλομένη φλόξ, Βακχείην πυρόεσσαν
ἀπαγγέλλουσα λοχείην· Σειληνοῦ δὲ γέροντος ἀπ’ εὐκεράοιο
μετώπου μαρμαρυγὴ σελάγιζεν· ὀρεσσαύλοιο δὲ Βάκχης δέσμιος
ἀπλέκτοισι δράκων ἐσφίγγετο χαίταις· καὶ Σάτυροι πολέμιζον·
ἐλευκαίνοντο δὲ γύψῳ μυστιπόλῳ, καὶ φρικτὸν ἐπῃώρητο
παρειαῖς ψευδομένου νόθον εἶδος ἀφωνήτοιο προσώπου. καί τις
ἐπ’ ἀντιβίοισι μεμηνότα τίγριν ἱμάσσων δίφρα διεπτοίησεν
ὁμοζυγέων ἐλεφάντων· καὶ πολιὸς κεκόρυστο Μάρων ἑλικώδεϊ
θαλλῷ, ἡμερίδων ὄρπηκι διασχίζων δέμας Ἰνδῶν
μαρναμένων.—καὶ πάντες, ὅσοι ναετῆρες Ὀλύμπου, Ζηνὶ
παρεδριόωντες ἔσω θεοδέγμονος αὐλῆς πασσυδὸν ἠγορόωντο
πολυχρύσων ἐπὶ θώκων. τοῖσι δὲ δαινυμένοισιν ἀπὸ κρητῆρος
ἀφύσσων εὐχαίτης γλυκὺ νέκταρ ἐῳνοχόει Γανυμήδης. οὐ τότε
γὰρ Τρώεσσιν Ἀχαιικὸς ἔβρεμεν Ἄρης, ὡς πάρος ὄφρα κύπελλα
πάλιν μακάρεσσι κεράσσῃ ἥβη καλλιέθειρα, καὶ ἀθανάτων ἑκὰς
εἴη Τρώιος οἰνοχόος, μὴ πατρίδος οἶτον ἀκούσῃ. τοῖσι
συναγρομένοις ἀγορήσατο μητίετα Ζεύς, ἔννεπε δ’ Ἀπόλλωνι καὶ
Ἡφαίστῳ καὶ Ἀθήνῃ· ἄξονος ὀμφαίοιο θεηγόρε κοίρανε
Πυθοῦς, τοξοσύνης σκηπτοῦχε, σελασφόρε, σύγγονε Βάκχου, μνώεο
Παρνησσοῖο καὶ ὑμετέρου Διονύσου· ἄμπελος οὔ σε λέληθεν
ἐφήμερος· οἶσθα καὶ αὐτὴν ἀμφοτέρων σκοπέλων διδυμάονα
μύστιδα πεύκην· ἀλλὰ κασιγνήτοιο τεοῦ προμάχιζε Λυαίου,
Βασσαρίδων ἐπίκουρος Ὀλύμπια τόξα τιταίνων· Παρνησσοῦ δὲ
γέραιρε τεὴν ξυνήονα πέτρην, ὁππόθι κωμάζουσα χοροίτυπος
ἴαχε Βάκχη, σοὶ μέλος ἐντύνουσα καὶ ἀγρύπνῳ Διονύσῳ,
Δελφικὸν ἀμφοτέροισιν ὁμόζυγον ἁψαμένη πῦρ. μνώεο σῆς,
κλυτότοξε, λεοντοφόνοιο Κυρήνης· δὸς χάριν ἀμφοτέροισι, καὶ
Ἀγρέι καὶ Διονύσῳ· ὡς Νόμιος Σατύρων νομίων προμάχιζε
γενέθλης. Ἥρης ζῆλον ἄλαλκε βαρύφρονα, μή ποτε Φοίβου
μητρυιὴ γελάσειε Διωνύσοιο φυγόντος, ἥ τις ἐμῶν μεθέπουσα
χόλον καὶ ζῆλον ἐρώτων αἰὲν ἐμοῖς τεκέεσσι κορύσσεται· οὔ
σε διδάξω μητέρος ὑμετέρης λόχιον πόνον, ἡνίκα παίδων δίζυγα
φόρτον ἔχουσα πολύπλανος ἤιε Λητώ, κέντροις παιδογόνοισιν
ἱμασσομένη τοκετοῖο, ὁππότε Πηνειοῖο φυγὰς ῥέος, ὁππότε
Δίρκη μητέρα σὴν ἀπέειπεν, ὅτε δρόμον εἶχε καὶ αὐτὸς
Ἀσωπὸς βαρύγουνος ὀπίστερον ἴχνος ἐλίσσων, εἰσόκε Δῆλος
ἄμυνε μογοστόκος, εἰσόκε Λητὼ οὐτιδανοῖς πετάλοισι γέρων
μαιώσατο φοῖνιξ. καὶ σύ, Διὸς πατέρος καὶ μητέρος ἄτρομε
κούρη, γνωτῷ, Παλλάς, ἄμυνε τεῆς κοσμήτορι πάτρης· ῥύεο
σοὺς ναετῆρος ἐφεσπομένους Διονύσῳ, μηδὲ τεοῦ Μαραθῶνος
ὀλωλότα τέκνα νοήσῃς· ἀκταίης δὲ γέραιρε φερέπτολιν ὄζον
ἐλαίης· Ἰκαρίῳ δὲ γέροντι χαρίζεο· καὶ γὰρ ἐκείνῳ δώσει
ποικιλόβοτρυς ἑὴν Διόνυσος ὀπώρην· μνώεο Τριπτολέμοιο καὶ
εὐαρότου Κελεοῖο, μὴ ταλάρους γονόεντας ἀτιμήσῃς Μετανείρης·
καὶ γὰρ ἀοσσητῆρος ἐρισταφύλου σέο Βάκχου Ζεὺς γονόεις
ὠδῖνα πατὴρ ἐγκύμονι μηρῷ, θηλυτέρην δ’ ἐλόχευσε τεὴν
ὠδῖνα καρήνῳ. ἀλλὰ τεὴν δονέουσα γενέθλιον ἥλικα λόγχην,
αἰγίδα δ’ αἰθύσσουσα κυβερνήτειραν Ἐνυοῦς, γίνεό μοι
Σατύροισι βοηθόος, ὅττι καὶ αὐτοὶ αἰγὸς ὀρεσσινόμου
λασίους φορέουσι χιτῶνας· καὶ θεὸς ἀγρονόμων, νομίης σύριγγος
ἀνάσσων, αἰγίδος ὑμετέρης ἐπιδεύεται αἰγίβοτος Πάν, ὃς
πρὶν ἀσυλήτοισιν ἐμοῖς σκήπτροις συνερίζων μάρνατο Τιτήνεσσι,
γαλακτοφόρου δὲ τιθήνης αἰγὸς Ἀμαλθείης ὀρεσίδρομος ἔπλετο
ποιμήν· ῥύεό μιν μετόπισθε βοηθόον Ἀτθίδι χάρμῃ, Μηδοφόνον
ῥυτῆρα τινασσομένου Μαραθῶνος· αἰγίδα σεῖο τίνασσε
προασπίζουσα Λυαίου, σεῖο κασιγνήτου μελαναίγιδος, ὃς σέο
πάτρην ῥύσεται ἐξελάσας Βοιώτιον ἡγεμονῆα· καὶ μέλος
ἀείσει ζωάγριον ἀστὸς Ἐλευθοῦς πιστὸν ἀνευάζων Ἀπατούριον
υἷα Θυώνης, εἰ μιγάδην Φρύγα ῥυθμὸν ἀνακρούσουσιν Ἀθῆναι
λιμναῖον μετὰ Βάκχον Ἐλευσινίῳ Διονύσῳ. ὦ γένος
ἀλλοπρόσαλλον Ὀλύμπιον· ἆ μέγα θαῦμα· ξείνῳ Δηριαδῆι
παρίσταται Ἀργολὶς Ἥρη, Κεκροπίδας δὲ φάλαγγας ἀναίνεται
Ἀτθὶς Ἀθήνη, μητρὶ δὲ πιστὰ φέρων, ἐμὸν υἱέα Βάκχον
ἐάσας καὶ στρατιὴν Θρήισσαν ἐφεσπομένην Διονύσῳ, ῥύεται
Ἰνδὸν ὅμιλον ἐμὸς Θρηίκιος Ἄρης. ἀλλὰ πυρὶ φλογόεντι
συναιχμάζων Διονύσῳ, μοῦνος ἐγὼ πάντεσσι κορύσσομαι, εἰσόκε
Βάκχος κυανέην προθέλυμνον ἀιστώσειε γενέθλην. καὶ σύ,
τελεσσιγόνου φιλοπάρθενε νυμφίε Γαίης, ἠρεμέεις, Ἥφαιστε, καὶ
οὺκ ἀλέγεις Μαραθῶνος, ἦχι θεᾶς ἀγάμου γάμιον σέλας; οὔ
σε διδάξω μυστιπόλους σπινθῆρας ἀειφανέος σέο λύχνου. λάρνακα
παιδοκόμου μιμνήσκεο παρθενεῶνος, ᾧ ἔνι κοῦρος ἔην
Γαιήιος, ᾧ ἔνι κούρη σὸν σπόρον αὺτοτέλεστον ἀνέτρεφεν
ἄρσενι μαζῷ· σὸν πέλεκυν κούφιζε μογοστόκον, ὄφρα σαώσῃς
σῷ λοχίῳ βουπλῆγι τεῆς ναετῆρας Ἀθήνης. ἠρεμέεις,
Ἥφαιστε, καὶ οὐ σέο τέκνα σαώσεις; ὴθάδα πυρσὸν ἄειρε
προασπιστῆρα Καβείρων, ὄμμα δὲ σεῖο τίταινε, καὶ ἀρχαίην
σέο νύμφην μεμφομένην σκοπίαζε τεὴν φιλόπαιδα Καβειρώ· Λημνιὰς
Ἀλκιμάχεια τεῆς ἐπιδεύεται ἀλκῆς. ὥς φαμένου σπέρχοντο
θεοὶ ναετῆρες Ὀλύμπου, ξυνοὶ ἀοσσητῆρες Ἀθηναίη καὶ
Ἀπόλλων, καὶ πυρόεις (/Ηφαιστος ὁμάρτεε Τριτογενείῃ.
ἀθανάτοις δ’ ἑτέροισιν ὁμίλεε σύνδρομος (/Ηρη, Ἄρεα χειρὸς
ἔχουσα καὶ εὐρυρέεθρον Ὑδάσπην, δυσμενέων συνάεθλον
ὁμοζήλοιο κυδοιμοῦ, τοῖσι Φόβος καὶ Δεῖμος ὁμέμποροι, ὁ??)σι
καὶ αὐτὴ ἀντίπαλος Βρομίοιο φερέσταχυς ἵκετο Δηώ, ζωογόνῳ
φθονέουσα φιλοσταφύλῳ Διονύσῳ, ὅττι μέθης ποτὸν εὗρε,
παλαίτερον εὖχος ἐλέγξας Ζαγρέος ἀρχεγόνοιο φατιζομένου
Διονύσου. εἰκοστὸν σκοπίαζε καὶ ὄγδοον, ὁππόθι πολλὴν
Κυκλώπων πυρόεσσαν ἐσαθρήσειας Ἐνυώ. ἔνθά τις ἀπρήυντος
ἔην ἔρις· ἀμφότεροι γὰρ Φαῦνος Ἀρισταῖός τε μίαν
συνέλασσαν Ἐνυώ, οἶσιν ἐφωμάρτησε καὶ Αἰακός, ἄξια ῥέζων
Ζηνὸς ἐοῦ γενετῆρος, ὑπὲρ νώτοιο τιταίνων ἀσπίδα χαλκείην
πολυδαίδαλον, ἧς ἐνὶ κύκλῳ δαίδαλα πολλὰ πέπαστο, τά περ
κάμε Λήμνιος ἄκμων. καὶ στρατιὴ κεκόρυστο πολύτροπος εἰς
μόθον Ἰνδῶν σπερχομένων ἀγεληδόν· ὁ μὲν ταμεσίχροϊ κισσῷ
κραιπνὸς ἐς ὑσμίνην πολυδαίδαλα δίφρα νομεύων πορδαλίων
ἐπέβαινεν, ὁ δὲ φρίσσοντι λεπάδνῳ ζεῦξεν Ἐρυθραίων
ὀρεσίδρομον ἅρμα λεόντων καὶ βλοσυρὴν ἴθυνε συνωρίδα,
κυανέας δὲ ἄλλος ἐριπτοίητος ἀκοντίζων στίχας Ἰνδῶν
ἀστεμφὴς ἀχάλινον ἐτέρπετο ταῦρον ἱμάσσων, καί τις
ἀναΐξας Κυβελίδος εἰς ῥάχιν ἄρκτου ἔχραε δυσμενέεσσι, καὶ
οἴνοπα θύρσον ἑλίσσων ἡνιόχους ἐφόβησε τανυκνήμων
ἐλεφάντων· ἄλλος ἀκοντίζων στρατιὴν ταμεσόχροϊ κτσσῷ οὐ
ξίφος, οὐ σάκος εἶχε περίτροχον, οὐ δόρυ χάρμης φοίνιον,
ἀλλὰ πέτηλα φυτῶν ἑλικώδεα σείων λεπτῷ χαλκοχίτωνα
κατέκτανεν ἀνέρα θαλλῷ. καὶ πάταγος βρονταῖος ἐπέκτυπεν
εἴκελος αὐλῷ· Σειληνοὶ δ’ ἰάχησαν· ἐπεστρατόωντο δὲ
Βάκχαι, νεβρίδας ὡς θώρηκα κατὰ στέρνοιο βαλοῦσαι. καί τις
ὸρεσσινόμων Σατύρων, ἄτε πῶλον ἐλαύνων, ποσσὶ διχαζομένοισιν
ὑπὲρ ῥάχιν ἦστο λεαίνης. Ἰνδοὶ δ’ ἀνταλάλαζον, ἀολλίζων
δὲ μαχητὰς βάρβαρος ἐσμαράγησεν ἀγέστρατος αὐλὸς Ἐνυοῦς·
στέμματα μὲν κορύθεσσιν, ἐπέκτυπε δ’ αἰγίδι θώρηξ, ἔγχεσι
θύρσος ἔθυσε, καὶ ἰσάζοντο κοθόρνοις ἀντίτυποι κνημῖδες·
ὁμοζυγέων δὲ φορήων στοιχάδες ἀλλήλῃσιν ἐπηρείδοντο βοεῖαι,
καὶ πρυλέες πρυλέεσσιν, ἀερσιλίφῳ δὲ καρήνῳ Μυγδονίην
πήληκα Πελασφιὰς ὤθεε πήληξ. καὶ κλόνος ἦν προμάχων
ἑτερότροπος· ὄς μὲν ἀείρων Βακχείης ἐλέλιζε μετάρσιον
ἅλμα χορείης, ὃς δὲ πεσὼν στενάχιζεν, ὁ δ’ ἐκροτάλιζε
πεδίλῳ, ὃς δὲ τυπεὶς ἤσπαιρεν, ὁ δ’ ἐσκίρτησε Λυαίῳ·
ἄλλος ἀπὸ στομάτων πολεμήιον ἦχον ἰάλλων Ἄρεος ἔγχος
ἔμελπεν, ὁ δ’ εἰλαπίνην Διονύσου· καὶ τελετῇ Βρομίοιο
συνεσμαράγησεν Ἐνυώ, εὔια δ’ ἴαχε ῥόπτρα, καὶ ἡγήτειρα
κυδοιμοῦ λαὸν ἀολλίζουσα συνέκτυπε πηκτίδι σάλπιγξ, σπονδῇ
λύθρον ἔμιξε, φόνον δ’ ἐκέρασσε χορείῃ. ἔνθα πολὺ
πρώτιστος, ἑῷ ποδὶ κοῦφος ὀρούσας, ἀντία Δηριάδαο
κατηκόντιζε Φαληνεύς, καὶ τύχεν ἀρρήκτοιο σιδηρείοιο χιτῶνος·
οὐ δὲ τιταινομένη χροὸς ἥψατο λοίγιος αἰχμή, ἀλλὰ
παραΐξασα πάγη χθονί· λυσσαλέος δὲ Δηριάδῃ πέλας ἐχθρὸν
ἐπαΐσσοντα νοήσας ἀλκήεις ἐκίχησε Κορύμβασος, ἐσσυμένου δὲ
λαιμὸν ἀπηλοίησε μεσαίτατον ἄορι τύψας, καὶ κεφαλὴν ἤμησε·
δαϊζομένου δὲ καρήνου αἱμοβαφὴς ἀκάρηνος ἐπὶ χθόνα πῖπτε
Φαληνεύς. Ἀμφὶ δέ οἱ μόθος ὦρτο πολύθροος· ἀκρότατον δὲ
Δεξίοχος Φλογίοιο μεσόφρυον ἔξεσε χαλκῷ, πλήξας ἄκρα μέτωπα
διχαζομένης τρυφαλείης· αὐτὰρ ὁ ταρβήσας, ὀλίγον γόνυ γουνὸς
ἀμείβων, μηκεδανῇ κεκάλυπτο κασιγνήτοιο βοείῃ, Δαρδανίης
ἅτε Τεῦκρον ὀιστευτῆρα γενέυλης εἰς σάκος ἐπταβόειον
ἐδέχνυτο σύγγονος Αἴας, πατρῴῃ συνάεθλον ἀδελφεὸν ἀσπίδι
κεύθων. αὐτίκα δ’ ἐκ κολεοῖο Κορύμβασος (??)ορ ἐρύσσας
αὐχένα Δεξιόχοιο κατεπρήνιξε μαχαίρῃ· καὶ ταχὺς ἀσπαίροντι
θορὼν περιδέδρομε νεκρῷ οἰστρομανὴς Κλύτιος, πρυλέων πρόμος·
ὑψιλόφο δὲ κραιπνὸς ἐριπτοίητος ἀκόντισε Δηριαδῆος· ἀλλὰ
δόρυ προμάχοιο παρακλιδὸν ἔτραπεν Ἥρη, καὶ Κλυτίῳ κοτέουσα
καὶ Ἰνδοφόνῳ Διονύσῳ· ἔμπης δ’ οὐκ ἀφάμαρτε ταχὺς πρόμος·
ἀλλὰ τορήσας θηρὸς ἀμαιμακέτοιο πελώριοω ἀνθερεῶνα
ὀρθοπόδην ἐλέφαντα κατέκτανε Δηριαδῆος· καὶ μογέων ὀδύνῃσιν
ὅλην ἐτίναξεν ἀπήνην αὐχένι κυανέῳ περιδέξιος ὴλίβατος
θήρ· καὶ γένυν αἰθύσσων σκολιὴν προβλῆτα προσώπου αἱμοβαφῆ
ζυγίων ἀνεσείρασε δεσθὰ λεπάδνων· ἀλλὰ πολυκλήιστον ὑπὸ
ζυγὸν ἄορι κάμψας αὐχενίων ἀνέκοψεν ὁμόζυγον ὁλκὸν
ἱμάντων ἡνίοχος ταχυεργός· ἀπ’ εὐρυβάτοιο δὲ φάτνης
ὑψιφανῆ νέον ἄλλον ἑλὼν ἔζευξε Κελαινεύς. καὶ Κλύτιος
θρασὺς ἔσκεν ἀνεικέος ἐλπίδι νίκης· Δεξιόχου δὲ φονῆα
καλέσσατο θυιάδι φωνῇ, λοίγιον ὑβριστῆρι χέων ἔπος
ἀνθερεῶνι· στῆθι, κύων, μὴ φεῦγε, Κορύμβασε, καί σε διδάξω,
οἷοι ἀκοντιστῆρες ὀπάονές εἰσι Λυαίου. ὑμέας εἰς Φρυγίην
ληίσσομαι, ἄστεα δ’ Ἰνδῶν δῃώσει δόρυ τοῦτο, καὶ Ἰνδοφόνον
μετὰ νίκην Δηριάδην θεράποντα Διωνύσοιο τελέσσω· παρθενικὴ δ’
ἀνάεδνος ἑὴν λύσειε κορείην, δεχνυμένη Σατύροιο δασυστέρνους
ὑμεναίους, Ἰνδὴ Μυγδονίοιο μιαινομένη σχεδόν Ἕρμου. ὣς
φαμένου κεχόλωτο Κορύμβασος, ὀψιμόθου δὲ φθεγγομένου Κλυτίοιο
διέθρισεν ἀνθερεῶνα· καὶ κεφαλὴ πεπότητο μετάρσιος ἅλματι
Μοίρης, αἱμαλέῃ ῥαθάμιγγι περιρραίνουσα κονίην. καὶ νέκυν
ὀρχηστῆρα παλινδίνητον ἐάσας Σειληνοὺς ἐφόβησε Κορύμβασος,
ἔξοχος Ἰνδῶν, ἔξοχος ἠνορέην μετὰ Μορρέα καὶ βασιλῆα.
αἰχμητὴν δὲ Σέβητα βαλὼν ὑπὲρ ἄντυγα μαζοῦ χάλκεον ὤθεεν
ἔγχος ἔσω χροός, αἱμαλέου δὲ δούρατος ἑλκομένοιο χυτῇ
κατέβαλλε κονίῃ. Οἰνομάῳ δ’ ἐπόρουσεν· ὁ μὲν φυγὰς
εἴκελος αὔραις εἰς στρατιὴν Βρομίοιο τεθηπότι χάζετο ταρσῷ·
καί μιν ἰδὼν ἐδίωκεν ὀπίστερος, ἐν δ’ ἄρα νώτῳ μεσσατίῳ
δόρυ τῆξε· διαΐσσουσα δὲ ῥιπῇ γαστέρος ἀντιπόροιο παρ’
ἀμφαλὸν ἄνθορεν αἰχμή· αὐτὰρ ὁ φοινήεντι πεπαρμένος ἀμφὶ
σιδήρῳ πρηνὴς ἀρτιδάικτος ἐπωλίσθησε κονίῃ· τὸν δὲ κατὰ
βλεφάρων θανατηφόρος ἔσκεπεν ἀχλύς. οὐδὲ μόθων ἀπέληγε
πέλωρ πρόμος· ἀλλὰ μαχηταὶ τέσσαρες εὐπήληκες ἑνὶ κτείνοντο
φονῆι, Τυνδάριός τε Θόων τε καὶ Αὐτεσίων καὶ Ὀνίτης. καὶ
πολὺς ἀρτιδάικτος ἔην νέκυς, οὐ χθονὶ πίπτων πρηνής, οὐ
δατέδῳ τετανυσμένος ὕπτιος ἀνήρ· ἀλλὰ θανὼν ἀτίνακτος
ὲπεστηρίζετο γαίῃ, μαρναμένῳ προμάχῳ πανομοίιος, ὡς δόρυ
πάλλων, ὡς τανύων θοὰ τόξα καὶ ὡς βέλος εἰς σκοπὸν ἕλκων.
καὶ νέκυς ἀλκήεις ποθέων μετὰ πότμον Ἐνυὼ νήματα Μοιράων
ἐβιήσατο, δούρατι κούφῳ εἴκελος αἰχμάζοντι, πολυσπερέων
ἀπὸ τόξων ἐκ κεφαλῆς βελέεσσι πεπαρμένος εἰς πόδας ἄκρους,
Ἄρεος ὀρθὸν ἄγαλμα· καὶ αἰχμητῆρα θανόντα ὄμμασι
θαμβαλέοισιν ἐθηήσαντο μαχηταί, ἔγχος ἔτι κρατέοντα καὶ οὐ
ῥίψαντα βοείην, νεκρὸν ἀκοντιστῆρα καὶ ἄπνοον ἀσπιδιώτην.
καί τις Ἀθηναίοιο τυχὼν δασπλῆτι σιδήρῳ δεξιτερὴν ἤμησε,
βραχίονος ἄκρον ἀράξας· ἡ δὲ κυβιστήσασα φόνου βητάρμονι
παλμῷ ἤριπεν ἀρτιδάικτος, ὁμήλικι σύμπλοκος ὤμῳ, ξανθὰ
διαστίζουσα κατάρρυτα νῶτα κονίης. καί νύ κεν ἁλλομένης
ταναὸν δόρυ χειρὸς ἐρύσσας ἔγχεϊ τηλεβόλῳ παλινάγρετον
εἶχεν Ἐνυώ, καί λαιὴ πολέμιζε δορυσσόος ἀντίτυπος χείρ·
ἀλλά μιν ἀντικέλευθος ἀνάρσιος ἔφθασεν ἀνήρ, καὶ λαιὴν
προθέλυμνον ἀμοιβάδι τύψε μαχαίρῃ· καὶ παλάμη χθονὶ πῖπτεν,
ἀκοντίζων δὲ φονῆα αἱμαλέης ἔρραινεν ἑκηβόλος ὁλκὸς
ἐέρσης πορφυρέαις λιβάδεσσιν, ὑπὲρ δαπέδοιο δὲ δειλὴ
ἅλμασιν αὐτοκύλιστος ἐπάλλετο μαινομένη χεὶρ αἵματι
φοινιχθεῖσα, καὶ ἀγκύλα δάκτυλα γαίῃ εὐπαλάμῳ σφήκωσε
μέσῳ γαμψώνυχι δεσμῷ, οἷα περισφίγγουσα πάλιν τελαμῶνα
βοείης. καί τινα μῦθον ἔειπεν Ἀρήια δάκρυα λείβων· ἄλλην
εἰσέτι χεῖρα λιλαίομαι, ὄφρα τελέσσω τριχθαδίαις παλάμῃσιν
ἐπάζια Τριτογενείης· ἔμπης καὶ μετὰ χεῖρας ἀνάρσιον ἄνδρα
διώξω· τοῦτό μοι ἠνορέης ἔτι λείψανον, ὄφρά τις εἴπῃ
εὖχος Ἀθηναίων περιδέξιον, ὅττι καὶ αὐτοῖς ποσσὶν
ἀριστεύουσι δαϊζομένων παλαμάων. ὣς εἰπὼν προμάχοισιν
ἐπέδραμεν εἴκελος αὔραις, ὑσμίνην ἀσίδηρον ἐπεντύνων
ὀλετῆρι. οἱ δέ μιν ἀθρήσαντες ἐθάμβεον ἄλλος ἐπ’ ἄλλῳ,
καὶ πρόμον ἡμιτέλεστον ἐκυκλώσαντο μαχηταὶ ἀμφιλαφεῖς· ὁ δὲ
μοῦνος ἀφειδέι δέκτο μαχαίρῃ πληγὴν ἀλλοπρόσαλλον
ἀμοιβαίοιο σιδήρου· καὶ μόγις εἰς χθόνα πῖπτεν· ἔην δέ τις
Ἄρεος εἰκὼν ὀψιγόνῳ ναετῆρι φυλασσομένη γενετῆρα. οὐ τότε
μοῦνος ὅμιλος ἐτέμνετο πεζὸς ὁδίτης, ἀλλὰ καὶ ἱππήεσσιν
ἔην φόνος· ἔστιχε δ’ ἄλλος ἄλλῳ πότμον ἄγων· ἐλατὴρ δ’
ἐλατῆρα κιχήσας, ἤ προτέρω φεύγοντι μετάφρενα δουρὶ δαΐζων,
ἢ σχεδὸν ἀντιόωντα κατὰ στέρνοιο τυχήσας, ἱππόθεν
ἀρτιδάικτον ἀπεστυφέλιξε κονίῃ. καί τις ὑπὲρ λαπάρην
βεβολημένος ἵππος ὀιστῷ εἰς πέδον ἠκόντιζεν ἀπόσσυτον
ἡνιοχῆα, οἷος ἀερσιπότητος ἀλήμονι σύνδρομος αὔρῃ Πήγασος
ὠκυπέτης ἀπεσείσατο Βελλεροφόντην· ἄλλος ἐριπτοίητος
ὀλισθηρῶν ἀπὸ νώτων ὄρθιος ἱππείης διὰ γαστέρος εἰς χθόνα
πίπτων κύμβαχος ἐστήρικτο παρήορος, ἀμφί δὲ γαίῃ κρᾶτα
βαλὼν ἐκύλισσε, λιπὼν πόδας εἰς ῥάχιν ἵππου. καὶ βριαροὶ
Κύκλωπες ἐκυκλώσαντο μαχητάς, Ζηνὸς ἀοσσητῆρες· ὀμιχλήεντι
δὲ λαῷ Ἀργίλιπος σελάγιζε φεραυγέα δαλὸν ἀείρων. καί
χθονίῳ κεκόρυστο πυριγλώχινι κεραυνῷ μαρνάμενος δαΐδεσσι·
καὶ ἔτρεμον αἴθοπες Ἰνδοὶ οὐρανίῳ πρηστῆρι τεθηπότες
ἀντίτυπον πῦρ· καὶ πυρόεις πρόμος ἦεν· ἐπ’ ἀντιβίων δὲ
καρήνοις γηγενέος σπινθῆρες ἐτοξεύοντο κεραυνοῦ· καὶ μελίας
νίκησε καὶ ἄσπετα φάσγανα Κύκλωψ, σείων θερμὰ βέλεμνα καὶ
αἰθαλόεσσαν ἀκωκήν, δαλὸν ἔχων ἅτε τόξα· καὶ ἄσπετον
ἄλλον ἐπ’ ἄλλῳ Ἰνδόν ὀιστευτῆρι κατέφλεγεν ἀνέρα πυρσῷ,
οὐχ ἕνα Σαλμωνῆα, νόθῳ δ’ ἤλεγξε κεραυνῷ· οὐχ ἕνα μοῦνον
ἔπεφνε θεημάχον· οὐ μία μούνου Εὐάδνη στενάχιζε μαραινομένου
Καπανῆος. καὶ Στερόπης κεκόρυστο σέλας μιμηλὸν ἑλίσσων,
αἰθερίαις στεροπῇσι φέρων ἀντίκτυπον αἴγλην, σβεστόν ἔχων
ἀμάρυγμα, τό περ τέκεν Ἑσπερίη φλόξ, σπέρμα πυρὸς Σικελοῖο
καὶ αἴθοπος ἐσχαρεῶνος· καὶ νεφέλῃ σκέπας εἶχεν ὁμοίιον,
ἐνδόμυχον δὲ κρύπτε καὶ ἂψ ἀνέφηνε σέλας διδυμάονι παλμῷ,
φέφφεος οὐρανίοιο φέρων τύπον· ἀστεροπὴ γὰρ ἐρχομένη
φεύγουσαν ἔχει παλινάγρετον αἴγλην. καὶ Βρόντης πολέμιζε
μέλος κελαδεινὸν ἀράσσων, βρονταίοις πατάγοισι χέων ἀντίτυπον
ἠχώ· καὶ ξείνῃ ῥαθάμιγγι χαμαιγενέος νιφετοῖο ποιητὸν
προχέων μινυώριον αἴθριον ὕδωρ μιμηλαῖς λιβάδεσσι νόθος
πέλεν ἀννέφελος Ζεύς. βροντῆς δ’ ἰοοτύπου τεχνήμονα δοῦπον
ἐάσας εἰς φόνον ἀντιβίων Σικελῷ κεκόρυστο σιδήρῳ, καὶ
δονέων ῥαιστῆρα μετάρσιον ὑψόθεν ὤμων δυσμενέων ἤρασσε
καρήατα πυκνὰ σιδήρῳ· τύπτε δ’ ἐπιστροφάδην ζοφερὰς στίχας,
οἷά περ αἰεὶ Αἰτναίῳ πατάγῳ σφυρήλατον ἄκμονα τύπτων.
καί σκοπιῆς πρηῶνα τανυκρήπιδος ἀράξας ἔγχεϊ πετρήεντι
κατέτρεχε Δηριαδῆος· καὶ παλάμῃ περίμετρον ἀφειδέι πέτρον
ἰάλλων ἄντα κορυσσομένοιο μελαρρίνου βασιλῆος στήθεα
λαχνήεντα χαραδραίῃ βάλεν αἰχμῇ· αὐτὰρ ὁ τοσσατίῳ μεθύων
μυλοειδέι πέτρῳ στέρνον ὅλον βεβάρητο· φόνον δ’ ἤμυνεν
Ὑδάσπης παιδὸς ἑοῦ βληθέντος. ὁ δὲ θρασύς, ἕλκεϊ κάμνων,
ἀκαμάτων δόρυ θοῦρον ἑῶν ἀπεσείσατο χειρῶν, χάλκεον
εἰκοσίπηχυ, πέδῳ δ’ ἔρριψε βοείην αἰδομέναις παλάμῃσι· καὶ
ἀδρανὲς ἄσθμα τιταίνων, μαρμαρέῃ γλωχῖνι τετυμμένος ἄντυγα
μαξοῦ, ἠερόθεν προκάρηνος ἀπ’ ἠλιβάτου πέσε δίφρου, ὡς
ἐλάτη περίμετρος ὑπέρλοφος—ἡ δὲ πεσοῦσα ἄσπετον εὐρείης
περιδέδρομε κόλπον ἀρούρης—. ἀμφὶ δέ μιν προχυθέντες ἐς
ἅρματα κούφισαν Ἰνδοί, δειδιότες Κύκλωπα δυσειδέα, μή τινι
ῥιπῇ ὑψιτενῆ πάλιν ἄλλον ἑλὼν πρηῶνα κολώνης τπηχαλέῳ
βασιλῆα κατακτείνειε βελέμνῳ, μῆκος ἔχων ἰσόμετρον
ἀερσιλόφου Πολυφήμου. καὶ βλοσυροῦ προμάχοιο μέσῳ σελάυιζε
μετώπῳ μαρμαρυηὴ τροχόεσς μονογλήνοιο προσώπου· καὶ βλοσυροῦ
Κύκλωπος ὑποπτήσσοντες ὀπωπὴν θαμβαλέῳ δεδόνηντο φόβῳ
κυανόχροες Ἰνδοί, οὐρανόθεν δοκέοντες Ὀλυμπιὰς ὅττι Σελήνη
γηγενέος Κύκλωπος ἐναντέλλουαα προσώπῳ πλησιφαὴς ἤστραπτε,
προασπίζουοα Λυαίου. Ζεὺς δὲ πατήρ, Κύκλωπος ἰδών μίμημα
κυδοιμοῦ, ὑψινεφὴς ἐγέλασσεν, ὅτι χθονίων νεφελάων δεχνυμένη
ξένον ὄμβρον ἀπειρήτου διὰ κόλπου νίφετο μὲν τότε γαῖα,
χυτὴν δ’ οὐκ εἶχευ ἐέρσην ἄβροχα νῶτα φέρων γυμνούμενα
δίψιος ἀήρ. καὶ Τπάχιος κεκόρυστο· κασιγνήτῳ δ’ ἅμα βαίνων,
ἠλιβάτῳ παλάμῃ δονέων σάκος ἶσον ἐρίπνῃ, ὑψινεφὴς
ἐλάτην περιμήκετον εἶχεν Ἐλατρεύς, ἔγχεϊ δενδρήεντι
καρήατα δήια τέμνων. Εὐρύαλος κεκόρυστο· διατμήξας δὲ
κυδοιμῷ ἐκ πεδίου φεύγοντα πρλὺν στρατὸν ἄχρι θαλάσσης.
κόηπον ἐς ίχθυόεντα περικλείων στίχας Ἰνδῶν, δυσμενέας
νίκησεν ἀκοντοφόρου διὰ πόντου, ὄρθιον εἰκοσίπηχυ δῑ
ὕδατος ἆορ ἑλίσσων· καὶ δολιχῷ βουπλῆγι ταμὼν ἁλιγείτονα
πέτρην ῥῖψεν ἐπ’ ἀντιβίοισιν· ἀτυμβεύτοιο δὲ πολλοὶ
διχθαδίης ἐνόησαν ἁλιβρέκτου λίνα Μοίρης, Αρεϊ κυματόεντι
καὶ ὀκριόεντι βελέμνῳ. τοῖς ἅμα σύγγονος ἄλλος ἀριοτεύων
Ἁλιμήδης ἠλιβάτοις μελέεσσι πέλωρ βακχεύετο Κύκλμψ, καὶ
δηίους ἐφόβησε· φυλασσόμενος δὲ προσώπου κυκλάδος ὀμφαλόεντα
προΐσχανε νῶτα βοείης. καί μιν ἰδὼν Φλόγιος κταμένων
τιμήορος Ἰνδῶν τόξον ἑὸν κύκλωσε, καὶ ἠνενόεν βέλος ἕλκων
μεσσοφνῆ πτερόεντι βαλεῖν ἤμελλε βελέμυῳ· ἀλλὰ τιτυσκομένοιο
μαθὼν ἀντώπιον ὁρμὴν δόχμιος ἐσσυμένοιο βολὴν ἀλέεινεν
ὀιστοῦ Κύκλωψ ὑψικάρηνος· ὁ δὲ πρηῦνα τινάσσων ῥῖπτε κατὰ
Φλαγίου κραναὸν βέλος· αὐτὰρ ὁ φεύγων ἅρμασι βουκεράοιο
παρίστατο Δηριαδῆος, καὶ μόγις ἠερόφοετον ἀλεύατο μάρμαρον
αἰχμήν, κεῖθι μένων· κοτέων δὲ περὶ Φλουίοιο φυγόντος
λοίγεον ἀνθερεῶνα διαπτύξας Ἁλιμήδης δώδεκα φῶτας ἔπεφνε
μιῆς μυκήματι φωνῆς, λυσσαλέης προχέων ὀλεσήνορα βόμβον
ἰωῆς. Κυκλώπων δ’ ἀλαλητὸς ἐπεσμαράγησεν Ὀηύμπῳ γλώσσαις
σμερδαλέῃσι. καὶ ὀρχηστῆρες Ἐνυοῦς, Δικταῖοι Κορύβαντες
ἐπεστρατόωντο κυδοιμῷ. Δαμνεὺς μὲν πολέμιξεν ἀνάρσια φῦλα
δεώκων... ἐν πεδίῳ δ’ ἀλαλητός· ὀρινομένῃσι δὲ Βάκχαις
Πρυμνεὺς εὔδιος ἦλθεν, ἅτε πρυμναῖος ἀήτης ῥυόμενος
πλωτῆρα συνιππεύοντα θυέλλαις· καὶ στρατεῇ πολύευκτος
ἐπήλυθεν, οἷος ἱκάνει νηυσὶ τινασσομένῃσι γαληναῖος
Πολυδεύκης, εὐνήσας βαρὺ κῦμα θυελλοτόκοιο θαλάσσης. ποσσὶ δ’
ἐλαφροτέροισι διεπτοίησε μαχητάς Ὠκύθοος· πολέας δὲ
κατέκτανεν ὀξέι πότμῳ, τὸν μέν ἐνὶ σταδίῃ δαμάσας δορί,
τὸν δὲ βελέμνῳ τηλεφανής, ἕτερον δὲ ταμών δασπλῆτι
μαχαίρῃ· ἄλλον ἔτι προθέοντα, πεφυγμένον εἴκελον αὔραις,
λυσσήεις ἐκίχησε ποδήνεμα γούνατα πάλλων, εἰς δρόμον Ἰσίκλῳ
πανομοίιος, ὅς τις ἐπείγων ταρσὰ ποδῶν ὰβάτοιο κατέγραφεν
ἄκρα γαλήνης, καὶ σταχύων ἐφύπερθε μετάρσιον εἶχε πορείην,
ἀνθερίκων πάτον ἄκρον ἀκαμπέα ποσσὶν ὁδεύων. Ὠκύθοος πέλε
τοῖος ἀελλόπος. ἐν δὲ κυδοιμοῖς εἰλιπόδην ἔστησε Μίμας
εὔρυθμου Ἐνυώ, καὶ στρατὸν ἐπτοίησε, χοροίτυπον ἆορ
ἐλίσσων, σκερθμὸν ἔχων ἀγέλαστον ἐνόπλιον ἴδμονι ταρσῷ,
οἷον ὅτε Κρονίοισατ ὑπ’ οὔασι δοῦπον ἐηείρων Πύρριχος
Ἰδαίοισι σάκος ξιφέεσσιν ἀράσσων ψευδομένης ἀλάλαζε μέλος
μενεδήιον Ἠχοῦς, Ζηνὸς ὑποκλέπτων παλιναυξέος ἔγκρυφον
ἥβην· τοῖον ἔχων μιμηλὸν ἐνόπλιον ἅλμα χορείης χαλκοχίτων
ἐλέλιζε Μίμας ἀνεμώδεα λόγχην· τέμνων δ’ ἐχθπὰ κάρηνα,
σιδήρεα λήια χάρμης, Ἰνδοφόνοις πελέκεσσι καὶ ἀμφιπλῆγι
μαχαίρῃ δυσμενέων ἐτίταινε θαλύσια μάρτυρι Βάκχῳ, ἀντὶ
θυηπολίης βοέης καὶ ἐθήμονος οἴνου λοιβὴν αἱματοεσσαν
ἐπισπένδων Διονύσῳ. καὶ ποδὸς ἀσταθέος κυκλούμενος ἴδμονι
ταρσῷ, σύνδρομος Ὠκυθόῳ κορυθαιόλος ἤιεν Ἄκμων· μάρνατο δ’
ἀστυφέλικτος ἄτε σφυρήλατος ἄκμων, ἀσπίδα κουφίζων
Κορυβαντίδα, τῆς ἐνὶ μέσσῳ πολλάκις ὕπνον ἴαυεν ἐν
οὔρεσι νημίαχος Ζεύς· καὶ Διὸς οἶκος ἔην ὀλίγον σπέος,
ἔνθά ἑ κείνη αἴξ ἱερὴ γλαγόεντι νόθῳ μαιώσατο μαζῷ,
ξεῖνον ἀναβλύζουσα σοφὸν γλάγος, εὖτε βοείη κλεψιτόκοις
πατάγοισι σακέσπαλον ἔβρεμεν Ἠχώ, τυπτομένη μέσα νῶτα
κυβιστητῆρι σιδήρῳ. ὧν χάριν ἀσκήσασα λίθον ψευδήμονα Ῥείη
ἀντίδοτον Κρονέδαο Κρόνου παρέθηκε τραπέζῃ. Ὀξυφαὴς δ’
Ἰδαῖος ἐδύσατο κῶμον Ἐνυοῦς, ὀρχηστὴρ πολέμοιο πολύτροπον
ἴχνος ἑλίσσων, ἄσχετος Ἰνδοφόνοιο μόθου δεδονημένος
οἴστρῳ. καὶ ζοφερὴν στίχα πᾶσαν ἀνεπτοίησε Μελισσεύς,
θάρσος ἔχωυ ἀδόνητον· ἐπωνυμίην δὲ φυλάσσων φρικτὰ
κορυσσομένης μιμήσατο κέντρα μελίσσης· καὶ βαλίου Κουρῆτος
ἀκοντιστῆρα τιταίνων μάρμαρον ἀντιπόροιο Μελισσέος ἤμβροτε
Μορρεύς, ἤμβροτεν· οὐ γὰρ ἔοικε μύλῳ Κορύβαντας ὀλέσσαι.
Ξυνὴν δ’ εἰς ἓν ἰόντες ὁμόζυγον εἶχον Ἐνυὼ Ἄρεος
ὀρχηστῆρες ἀτερπἐος· ἀμφὶ δὲ δίφρῳ Δηριάδην στεφανηδὸν
ἐμιτρώσαντο βοείαις τεύχεα πεπλήγοντες, ἐν εὐρύθμῳ δὲ
κυδοιμῷ πύργον ἐκυκλώσαντο φεπρεσσακέεσσι χορείαις. ἠχὴ δ’
ἠερόφοιτος ἀνἐδραμεν εἰς Διὸς αὺλάς, καὶ κτύπον ἀμφοτέρων
ἐπεδείδιον εὔποδες Ὧραι. εἰκοστῷ δ’ ἐνάτῳ πολέμων
ἀποχάζεται Ἄρης, οἷά περ εὶς γάμον ἄλλον ἐπειγόμενος
Κυθερείης. Ἥρη δ’ ὡς ἐνόησε δαϊζομένων στίχας Ἰνδῶν,
δύαμαχου ἔμβαλε θάραος ἀγήνορι Δηριαδῆι. καὶ πλέον οἶστρον
ἔρωτος ἐδέξατο δηιοτῆτος φρικτὸς ἄναξ· προμάχοις δὲ χέων
λυσσώδεα φωνὴν κυανέην στοιχηδὸν ὅλην περιδέδρομε χάρμην.
λαὸν ὅλον φεύγοντα παλίσσυτον εἰς μόθον ἕλκων, ἄλλον
ἐνηείῃ μεταωεύμενος, ἄλλον ἀπειλῇ. καὶ θρασὺς ἔπλετο
μᾶλλον· ὁμηγερέες δὲ καὶ αὐτοὶ κεκλομένου βασιλῆος ἐπὶ
κλόνον ἔρρεον Ἰνδοί. καὶ Σατύρων στίχα πᾶσαν ἑκηβόλος
ἔσχισε Μορρεύς, πῇ μὲν ἐπ’ ἀντιβίοισιν ὀπροθοτόνων ἀπὸ
τόξων πέμπων ἠερόφοιτον ἐπασσυτέρων νέφος ἰῶν, πῇ δὲ
παλινδίνητον ἑὸν δόρυ θοῦρον ἑλίσσων Σειληνῶν κερόεσσαν
ἀνεπτοίησε γενέθλην. Εὐχαίτης δ’ Ὑμέναιος ἐμάρνατο φάογανα
σείων, Θεσσσαλικῆς ἀκίχητος ὑπὲρ ῥάχιν ἥμενος ἵππου,
Ἰνδοὺς κυανέους ῥοδοειδέι χειρὶ δαΐζων· ἀγλαΐῃ δ’
ἤστραπτεν· ἴδοις δέ μιν εἰς μέσον Ἰνδῶν Φωσφόρον αἰγλήεντα
δυσειδέι σύνδρομον ὄρφνῃ· καὶ δηίους ἐφόβησεν, ἐπεί νύ οἱ
εἵνεκα μορφῆς μαρναμένῳ Διόνυσος ἐνέπνεεν ἔνθεον ἀλκήν.
τὸν μὲν ἰδὼν Ἰόβακχος ἀριστεύοντα κυδοιμῷ τέρπετο, καὶ
συνάεθλον ἑῆς οὐκ ἤθελε χάρμης ἀστεροπὴν Κρονίωνος, ὅσον
μελίην Ὑμεναίου. εἴ ποτε πῶλον ἔλαυνεν ἀπόσσυτον εἰς μόθον
Ἰνδῶν, δαιδαλέων Διόνυσος ἐμάστιεν αὐχένα θηρῶν, ἵππῳ δ’
ἅρμα πέλαζε παρ’ ἡβητῆρι θαμίζων, κοῦρον ἔχων, ἅτε Φοῖβος
Ἀτύμνιον· ἵστατο δ’ αἰεὶ ἀγχιφανής, ἐρόεις δὲ καὶ
ἄλκιμος εἰν ἑνὶ θεσμῷ ἠιθέῳ μενέαινε φανήμεναι· ἐν δὲ
κυδοιμοῖς καὶ νεφέων ἔψαυε συναιχμάζων Ὑμεναίῳ. ἓν δέ ἑ
μοῦνον ὄρινεν, ὅτι χθονίης ἀπὸ φύτλης υἱὸς ἔην Φλεγύαο,
καἰ οὐ Κρονίδαο τοκῆος. καί οἱ ἀεὶ παρέμιμνε, πατὴρ ἅτε
παῖδα φυλάσσων, δειμαίνων, ἵνα μή τις ἑκηβόλος ἰὸν ἰήλας
κοῦρον ὀιστεύσειεν· ἐπερχομένων δὲ βολάων δεξιτερὴν ἐτίταινε
προασπίζων Ὑμεναίου. καί οἱ ἀριστεύοντι τόσην ἐφθέγξατο
φωνήν· πέμπε βέλος, φίλε κοῦρε, καὶ οὐκέτι μαίνεται Ἄρης·
κάλλεϊ Βάκχον ἔβαλλες ὀιστευτῆρα Γιγάντων, βάλλε τεοῖς
βελέεσσι καὶ ἄφρονα Δηριαδῆα, δυσμενέων βασιλῆα θεημάχον,
ὄφρά τις εἴπῃ· ἀμφοτέρων ἐτύχησε βαλὼν Ὑμέναιος ὀιστῷ,
εἰς χρόα Δηριάδαο καὶ εἰς κραδίην Διονύσου. ὣς φαμένου
Βρομίοιο πολὺ πλέον ἥψατο χάρμης ἱμερόεις Ὑμέναιος
ἑκηβόλος, ᾧ ἔπι χαίρων οἰστρήεις Διόνυσος ἐδύσατο μᾶλλον
Ἐνυὼ καἰ ζοφερὴν προθέλυμνον ὅλην ἐφόβησε γενέθλην· καί τις
ἰδὼν Διόνυσον ἀφειδέι λαίλαπι χάρμης Ἰνδῴων ἀκόρητον
ὀιστευτῆρα καρήνων τοῖον ἔπος κατέλεξε φιλοκτεάνῳ Μελανῆι·
τοξότα, πῇ σέο τόξα καὶ ἠνεμόεντες ὀιστοί; ἡμέας
ἁβροχίτωνες ὀιστεύουσι γυναῖκες. ἀλλὰ βέλος προΐαλλε
μινυνθαδίῳ Διονύσῳ· μή σε παραπλάγξειεν Ὀλύμπιον οὔνομα
φήμης· μὴ τρομέοις ποτὲ Βάκχον, ὃς ἐκ χθονίοιο τοκῆος
ὠκύμορον λάχεν αἷμα, Διὸς δ’ ἐψεύσατο φύτλην. δεῦρο βέλος
προΐαλλε καί, εἰς σκοπὸν αἴ κε τυχήσῃς, δέχνυσαι ἄσπετα
δῶρα βαθυπλούτου βασιλῆος, αἴ κεν ἴδῃ Διόνυσον, ἀγήνορα
παῖδα Θυώνης, πυρκαϊῆς ἐπιβάντα τεῷ δμηθέντα βελέμνῳ· ἓν
δὲ βέλος λύσειεν ὅλον μόθον. ἀμφοτέροις δέ, ὕδατι χεῖρας
ἄειρε καὶ εὔχεο μητέρι Γαίη· ῥέζειν δ’ ἀμφοτέροισι
θυηπολίας μετὰ νίκην ἀψεύστοις στομάτεσσιν ὑπόσχεο· καὶ παρὰ
βωμῷ ταυροφυὴς ἐχέτω κεραελκέα ταῦρον Ὑδάσπης, γαῖα δὲ
κυανέη μελανόχροον ἄρνα δεχέσθω. ὣς εἰπὼν παρέπεισεν
ὀιστοβόλον Μελανῆα, ἄνδρα νοοπλανέων κτεάνων δεδονημένον
οἴστρῳ· αὐτὰρ ὁ σιγαλέος γυμνώσατο πῶμα φαρέτρης ἰὸν
ἑλὼν προβλῆτα, καὶ εἴρυσεν ἠθάδα νευρὴν τόξον ὀπισθοτόνῳ
παλάμης κυκλούμενος ὁλκῷ, ἀκρότατον δὲ σίδηρον ἐρεισάμενος
περὶ τόξῳ φοίνια νεῦρα βόεια πελάσσατο γείτονι μαζῷ· καὶ
βέλος ἰθυκέλευθον ἀπεπλάγχθη Διονύσου Ζηνὸς ἐρητύσαντος,
ἐυστεφάνου δ’ Ὑμεναίου αἱμοβαφὴς πτερόεντι χαράσσετο μηρὸς
ὀιστῷ. οὐ δὲ λάθεν Διόνυσον ἀπήορος ἰὸς ἀλήτης
ἱπτάμενος ῥοιζηδόν, ἀφειδέι σύνδρομος αὔρῃ· ἀλλά
διεσσυμένοιο βολὴν θήλυνεν ὀιστοῦ, καὶ φονίην ἀλάωσεν
ἑκηβολίην Μελανῆος· καὶ Παφίη γλωχῖνας ἀπηκόντιζε βελέμνου,
σύγγονος ἱμείροντι χαριζομένη Διονύσῳ, καὶ βέλος ἔτραπε
τόσσον ἀπὸ χροός, ὡς ὅτε μήτηρ παιδὸς ἔτι κνώσσοντος
ἀλήμονα μυῖαν ἐλάσσῃ. ἠρέμα φάρεος ἄκρον ἐπαιθύσσουσα
προσώπῳ. καὶ χροὸς ἄγριον ἕλκος ἐρευθομένου διὰ μηροῦ
ἀγχιφανὴς Ὑμέναιος ἐδείκνυε γείτονι Βάκχῳ, δάκρυ χέων
ἐρατεινὸν ὑπ’ ὀφρύσιν, ὄφρα νοήσῃ δεξιτερὴν ἐπίκουρον
ἀλεξικάκου Διονύσου, ἰητροῦ χατέων ζωαρκέος· αὐτὰρ ὁ λευκῆς
χειρὸς ἔχων Ὑμέναιον ἑῆς ἐπέβησεν ἀπήνης, καί μιν ἄγων
ἀπάνευθε πολυφλοίσβοιο κυδοιμοῦ νωθρὸν ἐπὶ σκιόεντι πέδῳ
παρὰ γείτονι φηγῷ θῆκε καρηβαρέοντα· καἰ ὡς Ὑάκινθον
Ἀπόλλων ἔστενεν ἀνδροφόνῳ βεβολημένον ὀξέι δίσκῳ,
μεμφόμενος Ζεφύρου ζηλήμονος ἄσθμα θυέλλης, οὕτω καὶ
Διόνυσος ἀνέσπασε πολλάκι χαίτην, ὄμμασιν ἀκλαύτοισιν
ἐπικλαύσας Ὑμεναίῳ. καὶ χροὸς ἐκτός ἐόντας ἰδὼν πώγωνας
ὀιστοῦ ἀσπάσιον λάχε θάρσος· ἀφ’ αἱμαλέοιο δὲ μηροῦ λευκὸν
ἐρευθομένου διδυμόχροον ἕλκος ἀφάσσων φειδομέναις παλάμῃσιν
ἀνείρυσεν ἄκρον ὀιστοῦ. δάκρυα δ’ ἡβητῆρος ὀδυρομένοιο
δοκεύων ἀμφοτέροις κεχόλωτο, καὶ Ἄρεϊ καἰ Μελανῆι· καὶ
γλυκεροὺς ἱδρῶτας ἀποσμήξας Ὑμεναίου μεμφομένοις στομάτεσσιν
ὑποκρυφίην χέε φωνήν· ἄμπελον ἔκτανε ταῦρος, Ἄρης
Ὑμέναιον ὀλέσσει. αἴθε δὲ πάντας ἔπεφνεν, ὅσους ἐκόρυσσα
μαχητάς, καλλείψας ἕνα μοῦνον ἀνούτατον· ἐν πολέμοις γὰρ
ποῖον ἄχος κλονέει με δαϊζομένοιο Καβείρου; ὠτειλὴ Σατύρου
πότε που, πότε Βάκχον ὀρίνῃ; Σειληνὸς πεσέτω σταφυληκόμος·
ἑσμὸς ἀλάσθω Βασσαρίδων, καὶ μοῦνον ἀπήμονα παῖδα νοήσω.
ἱλήκοι κλυτότοξος· Ἀρισταίοιο πεσόντος ποῖον ἐμοί ποτε
πένθος, ἐυρραθάμιγγος ὀπώρης κρείσσονα κικλήσκοντος ἑῆς
ὠδῖνα μελίσσης; οὐ τάχα μοι πέπρωτο φυγεῖν ποτε παιδὸς
ἀνίην, ὅττι πάλιν τάχα τοῦτον ὀλωλότα παῖδα γοήσω. τίς
βαρὺς ἀμφοτέροις φθόνος ἔχραεν; εἰ θέμις εἰπεῖν, ηρη
δερκομένη ζηλήμονι Βάκχον ὀπωπῇ καὶ νέον ἀμητῆρα
μελαρρίνοιο γενέθλης, ἠιθέῳ φθονέουσα καὶ ἱμείροντι Λυαίῳ
ὥπλισε θοῦρον Ἄρηα βαλεῖν Ὑμέναιον ὀιστῷ, Ἰνδῴην
μεθέποντα νόθην ἄγνωστον ὀπωπήν, ὄφρα νόον δυσέρωτος
ἀνιήσειε Λυαίου. ἀλλὰ βέλος τανύων ἢ φοίνια τόξα τιταίνω
ψευδαλέῳ Μελανῆι κορύσσομαι, ὄφρα τελέσσω ποινὴν ἱμερόεντος
ὀφειλομένην Ὑμεναίου. αἴ κε θάνῃς, Ὑμέναιε, λιπὼν
ἀτέλεστον Ἐνυώ, χάζομαι ἐκ πολέμοιο καὶ οὐκέτι θύρσον
ἀείρω. δυσμενέας ξύμπαντας ἐγὼ ζώοντας ἐάσω, ἀμήσας ἕνα
φῶτα, τεὸν Μελανῆα φονῆα. οὐ κτάνε Δηριάδης σε, καὶ εἰ
κοτέει Διονύσῳ. ἱλήκοις, Κυθέρεια· μετὰ θρασὺν υἱέα Μύρρης
μείλιχον ἄλλον Ἄδωνιν ἀμείλιχος ἤλασεν Ἄρης, ἤλασε καὶ
ῥοδέου χροὸς ἥψατο, καὶ διὰ μηροῦ ἄρτι πάλιν κελάρυζεν
ἐπὶ χθονὶ λύθρος Ἐρώτων· ἀλλὰ τεῷ ποθέοντι χαριζομένη
Διονύσῳ πέμπέ μοι ἐνθάδε Φοῖβον ἀδελφεόν, ἴδμονα τέχνης
λυσιπόνου, καὶ κοῦρον ἀκέσσεται. ἴσχεο, φωνή· Φοῖβον ἔα
κατ’ Ὄλυμπον ἀκηδέα, μή μιν ὀρίνω ἕλκεος ἱμερόεντος
ἀναμνήσας Ὑακίνθου. πέμπέ μοι, ἢν ἐθέλῃς, Παιήονα· κεῖνος
ἱκέσθω· ἄμμορός ἐστι πόθων, ἀλλότριός ἐστιν Ἐρώτων.
ὠτειλῆς τύπον ἄλλον ἐσέδρακον· ἐν πολέμοις γὰρ ἄλλος
ἀνὴρ κενεῶνα τυπεὶς φοινίσσεται αἰχμῇ, ἄορι δ’ ἄλλος
ἔχει παλάμης πόνον, ὃς δὲ βελέμνῳ εἰς λαπάρην, ἕτερος δὲ
δῑ οὔατος· ἐν κραδίη δὲ λοίγιον ἕλκος ἔχοντι συνουτήθην
Ὑμεναίῳ. εἶπε καὶ ἐπτοίητο παρακλιδὸν ὄμματι λοξῷ
ὠτειλὴν χαρίεντος ὀπιπεύων Ὑμεναίου. μηρῷ δ’ ἔνθα καἰ
ἔνθα φιλεύιον ἄνθος ἑλίξας, λευκὸν ἐρευθομένῳ διδυμόχροον
ἕλκος ἀφάσσων, κοῦρον ἀνεζώγρησεν ἑῷ παιήονι κισσῷ,
οἶνον ἀλεξητῆρα περιρραίνων Ὑμεναίῳ. ὡς δ’ ὅτ’ ὀπὸς
ταχυεργός, ἐπειγόμενος γάλα πῆξαι, χιονέης κυκόων ἀπαμείρεται
ὑγρὸν ἐέρσης, ὄφρά μιν ἐντύνειε πεπηγμένον αἰπόλος ἀνὴρ
κυκλώσας ταλάροιο τύπῳ, τροχοειδέι ταρσῷ· ὣς ὅ γε φοίνιον
ἕλκος ἀκέσσατο Φοιβάδι τέχνῃ· καὶ νέος ἀρτεμέων
παλινάγρετον εἶχεν Ἐνυώ, χειρὸς ἀκεσσιπόνοιο Διωνύσοιο
τυχήσας. καὶ βέλος ἠερόφοιτον ἑκηβόλον εἰς σκοπὸν ἕλκων
τόξα πάλιν κύκλωσε, τιτυσκόμενος δὲ βελέμνῳ ἀντίδοτον πόρεν
ἕλκος ὀιστοβόλῳ Μελανῆι. καὶ θρασὺς ἔσσυτο κῦρος·
ἐφεσπόμενος δὲ Λυαίῳ αἰεὶ φῶτας ἔβαλλε καὶ οὐκέτι
λείπετο Βάκχου. ὡς δ’ ὅτε τις σκιόεις τύπος ἀνέρος, ἄπνοος
ἕρπων, ἀγχιφανὴς ἀχάρακτος ὁμόδρομος ἀνδρὸς ὁδεύει, καί
οἱ ἀεὶ σπεύδοντι συνέσπεται, ἱσταμένου δὲ ἵσταται,
ἑζομένου δὲ παρέζεται, ἐν δὲ τραπέζῃ μιμηλαῖς παλάμῃσι
συνέμπορος εἰλαπινάζει· ὥς ὅ γε κοῦρος ἔμιμνεν ὁμόδρομος
οἴνοπι Βάκχῳ. οὐδὲ μάχης Διόνυσος ἐλώφεεν· ἀλλὰ τορήσας
μεσσοπαγῆ κούφιζε πεπαρμένον ἀνέρα θύρσῳ ὄρθιον ὑψιπότητον,
ἐν ἠερίῃ δὲ κελεύθῳ Ἰνδὸν ἐλαφρίζων ζηλήμονι δείκνυεν
Ἥρῃ. καὶ τελέων τρισσῇσιν ἐπωνυμίῃσιν Ἐνυὼ θεῖος
Ἀρισταῖος, δεδαημένος Ἄρεος Ἀγρεύς, ὡς Νόμιος πολέμειζε
καλαύροπα χερσὶ τινάσσων, νυμφίος Αὐτονόης ἑκατηβόλος· ἐν δὲ
κυδοιμοῖς τόξον ἔχων κλυτότοξον ἑὸν μιμεῖτο τοκῆα, θάρσος
ἔχων ἔχων ὑπέροπλον ὀιστοβόλοιο τεκούσης, Κυρήνης προτέρης
Ὑψηίδος· αἰνομανῆ δὲ δέσμιον ἐζώγρησεν ἀνάρσιον ἄτρομος
Ἀγρεύς ἀγρεύσας ἅτε θῆρα· καὶ ἀντιβίων ὀλετῆρα ἠθάδι
χειρὶ τίταινε βαρὺν λίθον, οἷον ἐρείσας πιαλέης ἔθλιψε
χυτὰς ὠδῖνας ἐλαίης· δυσμενέας δ’ ἐφόβησεν ἀγήνορος ἠθάδι
ῥόμβῳ, σείων χαλκὸν ἐκεῖνον, ὅν ἐν παλάμῃσι τινάσσων
φοιταλέης ἐφόβησε μεμηνότα κέντρα μελίσσης. Θρηικίης δὲ
Σάμοιο πυρισθενέες πολιῆται Λημνιάδος δύο παῖδες ἐβακχεύοντο
Καβειροῦς· Ἡφαίστου δὲ τοκῆος ἐρευθομένου πυρὸς ἀτμῷ
συγγενέας σπινθῆρας ἀνηκόντιζον ὀπωπαί. τοῖσι μὲν ἐξ
ἀδάμαντος ἔην ὄχος· ἀμφὶ δὲ πῶλοι χαλκείῃ κροτέοντες
ἀρασσομένην κόνιν ὁπλῇ καρχαλέον χρεμετισμὸν ἀνήρυγον
ἀνθερεῶνος, οὓς γενέτης Ἥφαιστος ἀμιμήτῳ κάμε τέχνῃ
πυρσὸν ἀπειλητῆρα διαπνείοντας ὸδόντων, οἷα καὶ Αἰήτῃ,
βριαοῷ σημάντορι Κόλχων, χαλκοπόδων μόρφωσε συνωρίδα δίζυγα
ταύρων, τεύχων χερμὰ λέπαδνα καὶ ἔμπυρον ἱστοβοῆα.
Εὐρυμέδωυ μέν ἔλαυνε, πυριβλήτῳ δέ χαλινῷ ἔμπυρον
ἡνιόχευε σιδηροπόδων γένυν ἵππων· χειρὶ δὲ Λήμνιον ἔγχος,
ὅ περ κάμε πάτριος ἄκμων, δεξιτερῇ κούφιζεν, ἐπ’ εὐφυέεσσι
δὲ μηροῖς φάσγανον ᾐώρησε σελασφόρον· εἰ δέ τις ἀνήρ,
ἀκροτάτοις ὀνύχεσσι λίθον τινὰ βαιὸν ἀείρας θηγαλέης
ἤρασσε πυρίδρομα νῶτα μαχαίρης, αὐτόματοι σπινθῆρες
ὀιστεύοντο σιδήρου. Ἄηκων δ’ αἰθαλόεντι συνήρμοσε χεῖρα
βελέμνῳ, πατπῴης Ἑκάτης θιασώδεα πυρσὸν ἑλίσσων. καὶ
σάλαρον σείοντες ἀερσιλόφου τρυσφαλείης Δικταῖοι Κορύβαντες
ἐπεστρατόωντο κυδοιμῷ, εἰς μόθον οἰστρηθέντες· ἁμιλλητῇρι
δὲ χαλκῷ φάσγανα τυπτομένῃσιν ἐπέκτυπε γυμνὰ βοείαις
σκαρθμοῖς ἀντιτύποισι· φερεσσακέος δὲ χορείης ῥυθμὸν
ἐμιμήσαντο ποδῶν ἑλικώδεϊ παλμῷ, Ἄρεϊ βακχευθέντες.
ὀρεσσαύλων δὲ νομήων Ἰνδῴη δεδάικτο γονὴ Κουρῆτι σιδήρῳ·
καί τις ἀνὴρ προκάρηνος ἐπωλίσθησε κονίῃ, εἰσαΐων μύκημα
βαρυγδούποιο βοείης. καί τις ἀερτάζουσα φιλάνθεμον ἔγχος
Ἐνυοῦς Βασσαρὶς ἠκόντιζεν· ἀβακχεύτου δὲ γενέθλης ἄρσενα
πολλὰ κάρηνα δαΐζετο θήλεϊ θύρσῳ. καὶ λασίῃ παλάμῃ
σκοπιὴν λοφόεσσαν ἀείρων οὔρεος ἄκρα κάρηνα ταμὼν
ἐκορύσσετο Ληνεύς, πέμπων ὀκριόεσσαν ἐπ’ ἀντιβίοισιν
ἀκωκήν. Βάκχη δ’ ἀμφαλάλαζε· καὶ ἀμπελόεντες ὀιστοὶ
κισσοφόρων παλάμῃσιν ἐδινεύοντο γυναικῶν. ἔνθα μέλος πλέξασα
καὶ Ἄρεϊ καὶ Διονύσῳ Εὐπετάλη κεκόρυστο, φιλοσταφύλῳ δὲ
πετήλῳ κέντορα κισσὸν ἔπεμπεν ἀλοιητῆρα σιδήρου, Ἰνδῴην
δρυόεντι γονὴν ὀλέκουσα κορύμβῳ. καὶ δηίων κλονέουσα νέφος
ῥηφήνορι θύρσῳ Τερψιχόρη φιλόβοτρυς ἐπεσκίρτησε κυδοιμῷ,
κύμβαλα δινεύονσα βαρύβρομα δίζυγι χαλκῷ· οὐ τόσον Ἡρακλέης
Στυμφηλίδας ἤλασε βόμβῳ χαλκὸν ἔχων βαρύδουπον, ὅσον
στρατὸν ἤλασεν Ἰνδῶν Τερψιχόρη κτυπέουσα χοροῦ πολεμήιον
Ἠχώ. καὶ Τρυγίη βαρύγουνος ἐλείπετο νόσφιν ὁμίλου ὑστατίη
καὶ ἔπηξε φόβῳ πόδας· οὐδέ τις αὐτῇ Σειληνῶυ παρέμιμνε·
λίπον δέ μιν αὐτόθι μούνην ταρβαλέην, χατέουσαν ἀρηγόνος·
ἀκροπότῃ δὲ χεῖρας ὄρεξε Μάρωνι, Μάρων δ’ ἀπέειπε γεραιήν,
ὅττι χοροὺς ἀνέκοπτε φιλακρήτων Κορυβάντων καὶ Σατύρων·
αἰεὶ δὲ θεοῖς ἠρᾶτο δαμῆναι γηραλέην ἀνόνητον ὑπ’ ἔγχεϊ
Δηριαδῆος· καὶ Καλύκη πολέμιζε παρισταμένη Διονύσῳ
οἰστρομανής. Τρομερῆς δὲ μέθης ἐλελίζετο παλμῷ Οἰνώνη
προθέουσα· βαρυνομένη δὲ κυδοιμῷ γούνατα μὲν μογέεσκε,
φιλακρήτοιο δὲ νύμφης οἰδαλέοι σμήριγγες ἐδινεύοντο καρήνου.
καὶ στόνος ἦν βαρύδουπς· ὁμοζήλῳ δὲ κυδοιμῷ Ἀστράεις
Σταφύλην, Καλύκην δ’ ἐδίωκε Κελαινεύς. Σειληνῶν δὲ φάλαγγα
δορυσσόος ἤλασε Μορρεὺς θεινομένην βουπλῆγι· μιῇ δ’ ἐλατῆρος
ὁμοκλῇ Ἀστραῖος δεδόνητο, Μάρων φύγεν, ὤκλασε Ληνεύς,
Σειληνοῦ τρία τέκνα δασύτριχος, ὅς δίχα λέκτρων ἄσπορος
αὐτολόχευτος ἀνέδραμε μητρὸς ἀρούρης. ἱμερτὴν δὲ Δόρυκλος
ἀνεπτοίησε Λυκάστην τῇσι θεὸς χραίσμησε, νεουτήτων δὲ
γυναικῶν ἕλκεσι φάρμακα πάσσεν· Ἐνυαλίῳ δὲ σιδήρῳ
τειρομένην ποδὸς ἄκρον ἀνάμπυκα ῥύσατο Γόργην, κλήματος
ἀμπελόεντι περισφίγξας πόδα δεσμῷ· Εὐπετάλης δ’ ἰχῶρα
νεόσσυτον ἔσβεσεν οἴνῳ, καὶ Σταφύλης χυτὸν αἷμα
κατεπρήυνεν ἀοιδῇ· Μυρτοῦς δ’ οὐταμένην παλάμην ἰήσατο
μύρτῳ, καὶ Καλύβην ἐσάωσεν ἀνειρύσσας βέλος ὤμου, ἕλκεϊ
φοινήεντι περιρραίνων πόμα ληνοῦ· Νύσης δ’ ἄλγος ἔπαυσε
νεουτήτοιο προσώπου, χρίσας ἔνθα καὶ ἔνθα παρηίδα λευκάδι
γύψῳ· ὄμμασι δ’ ἀκλαύτοισιν ἐπεστενάχιζε Λυκάστῃ. ἀλλ’
ὅτε Βασσαρίδων ὀδύνας πρηΰνατο τέχνῃ θυρσομανὴς Διόνυσος,
ἐμάρνατο μείζονι χάρμῃ. καί τις ἀμερσινόοιο κατάσχετος
ἅλματι λύσσης Βασσαρὶς Ἰνδὸν Ἄρηα μετέστιχε θυιὰς Ἐνυώ,
ἀμφὶ, σέ, Λύδιε δαῖμον· ἀπὸ πλοκάμοιο δὲ Βάκχης ἀφλεγέος
σελάγιζε κατ’ αὐχένος αὐτόματον πῦρ. καὶ βριαρῶν προμάχων
ἑτερόζυγον ἑσμὸν ἐγείρων αὐλὸς ἐπεσμαράγησεν ἀγέστρατον
Ἄρεος Ἠχώ, καὶ διδύμαις παλάμῃσι φιλοσμαράγων Κορυβάντων
ἄντυγες ἀμφιπλῆγος ἀνεκρούοντο βοείης, κύμβαλα δ’
ἐκροτάλιζε, μεταλλάξασα δὲ μολπὴν Πανιὰς ἡδυμέλεια μόθους
ἐμελίζετο σύριγξ· ἀντιβίων δὲ δάλαγγες ἐπέβρεμον·
ἀμφιλαφεῖς δὲ ἠερόθεν πτερόεντες ἀνερροίζησαν ὀιστοί. λίγξε
βιός, βόμβησε λίθος, μυκήσατο σάλπιγξ. ἀλλ’ ὅτε δὴ πόρον
ἷξον, ὅπῃ πεφορημένος ὁλκῷ λευκὸν ὕδωρ μεθύοντι ῥόῳ
φοίνιξεν Ὑδάσπης, δὴ τότε Βάκχος ἄυσε βαρυσμαράγων ἀπὸ
λαιμῶν, ὁππόσον ἐννεάχιλος ἐπέβρεμεν ἑσμὸς Ἑνυοὺς φρικτὸν
ὁμολώσσων στομάτων θρόον· ἀσταθέες δὲ ξανθὸν ἀλυσκάζοντες
ἐπὶ ῥόον ὤκλασαν Ἰνδοί, ἄλλοι δ’ ἐν πεδίῳ· στρατιὴ δ’
ἐμερίζετο Βάκχου, δυσμενέας κτείνουσα καὶ ἐν δαπέδῳ καὶ
Ὑδάσπῃ, δίψῃ καρχαλέῃ κεκαφηότος, ὁππότε γαίης ἠὼς
μέσσον ἀνέσχε, καὶ ἔτρεμε θερμὸς ὁδίτης αἴθοπος Ἠελίοιο
μεσημβρίζουσαν ἱμάσθλην. καὶ θεὸς ἀμπελόεις προκαλίζετο
κοίρανον Ἰνδῶν, μῦθον ἀπειλητῆρα χέων λυσσώδεϊ λαιμῷ· τίς
φόβος; εἰ ποταμοῖο φέρει γένος ὄρχαμος Ἰνδῶν, οὐρανόθεν
λάχον αἷμα· χερειότερος δὲ Λυαίου Δηριάδης ὑπέροπλος, ὅσον
Διός ἐστιν Ὑδάσπης. ἢν δ’ ἐθέλω, νεφέων σχεδὸν ἵσταμαι·
ἢν δ’ ἐθελήσω, ἵξεται ἰθυκέλευθον ἐμὸν βέλος ἄχρι
Σελήνης. εἰ δὲ μέγα φρονέεις μεθέπων κεραελκέα μορφήν, εἰ
δύνασαι, προμάχιζε βοοκραίρῳ Διονύσῳ. ὣς φαμένου βρυχηδὸν
ἐμυκήσαντο μαχηταί· ἄλλῳ δ’ ἄλλος ἔριζε συναιχμάζων
Διονύσῳ. αἰγείοις δὲ πόδεσσιν ἐμάρνατο μειλίχιος Πάν, ὀξὺ
δὲ τοξευτῆρος ὅλον κενεῶνα χαράξας θηγαλέῃ Μελανῆος
ἀνέσχισε γαστέρα χηλῇ, ποινὴν ἕλκος ἔχοντος ἀπαιτίζων
Ὑμεναίου, ὄφρα πυρισφρήγιστον ἐλαφρίσσειεν ἀνίην ὄμμασιν
ἀκλαύτοισιν ὀδυρομένου Διονύσου. Λυσσήεις δ’ Ἰόβακχος
ἐπέδραμε δηιοτῆτι, καὶ νεφέων ἔψαυσε καὶ ἥψατο χερσὶν
Ὀλύμπου, ἄλλοτε μηκύνων ταναὸν δέμας, αἰθέρι γείτων, καὶ
χθονὶ ταρσὸν ἔπηξε, καὶ ἠέρα τύψε καρήνῳ. τοῖσι δὲ
μαρναμένοισιν ἐπήλυθεν Ἕσπερος ἀστήρ, λύων Ἰνδοφόνοιο
θεμείλια δηιοτῆτος. Ἄρεϊ δ’ ὑπνώοντι παρίστατο νεύματι
Ῥείης φάσματα ποικίλλουσα δολοπλόκος ὄψις ὀνείρου, τοῖον
ἔπος βοόωσα, νόθῃ σκιοειδέι μορφῇ· Ἆρες, Ἄρες, σὺ μὲν
εὗδε, δυσίμερε, μοῦνος ἰαύων χαλκοχίτων· Παφίην δὲ τὸ
δεύτερον ὑψόθι λέκτρων ὑμετέρην Ἥφαιστος ἔχει προτέρην
Ἀφροδίτην, ἐκ δὲ δόμων ἐδίωκε Χάριν, ζηλήμονα νύμφην·
ἀρχαίην δὲ δάμαρτα παλίνδρομον εἰς γάμον ἕλκων αὐτὸς Ἔρως
τόξευεν ἀναινομένην Ἀφροδίτην, Ἡφαίστῳ γενετῆρι φέρων
χάριν. ἀλλὰ καὶ αὐτὴ Ζῆνα μέγαν παρέπεισε πόθων ἀδίδακτος
Ἀθήνη, παρθενικὴ δολόμητις, ὅπως Ἥφαιστον ἀλύξῃ, μνησαμένη
νόθα λέκτρα πεδοτρεφέων Ὑμεναίων, μὴ προτέρου μετὰ πότμον
Ἐρεχθέος ἄρσενι μαζῷ ἄλλον ἀεξήσειε νεώτερον υἱὸν
ἀρούρης. ἔγρεο, καὶ Θρήισσαν ἰὼν ἐπὶ πέζαν ἐρίπνης
δέρκεο σὴν Κυθέρειαν ἐθήμονος ἔνδοθι Λήμνου, δέρκεο, πῶς
προπύλαια Πάφου καὶ ἐδέθλια Κύπρου ἄνθεσιν ἐστεφάνωσεν
ὁμόστολος ἑσμὸς Ἐρώτων, Βυβλιάδων δ’ ἐπάκουε μελιζομένων
Ἀφροδίτην καὶ νεαρὴν φιλότητα παλιννόστων ὑμεναίων. Ἆρες,
ἐνοσφίσθης σέο Κύπριδος· ἀνδροφόνον γὰρ ὁ βραδὺς ὠκὺν
Ἄρηα παρέδραμε. μέλπε καὶ αὐτὸς Ἡφαίστῳ πυρόεντι
συναπτομένην Ἀφροδίτην. Σικελίης δ’ ἐπίβηθι, παρισταμένους δὲ
καμίνῳ λίσσεό μοι Κύκλωπας· ἀριστοπόνου δὲ καὶ αὐτοὶ
ἴδμονες Ἡφαίστοιο, σοφῶν ζηλήμονες ἔργων, σοὶ δόλον
ἐντύνουσι, καὶ ἀρχαίῳ σέο δεσμῷ ὁπλότερον τελέσουσιν
ὁμοίιον, ὄφρα καὶ αὐτὸς ἀμφοτέρους δολίῃσιν ἀλυκτοπέδῃσι
πιέζων δήσῃς φῶρα γάμοιο τεῷ ποινήτορι δεσμῷ, εἰλιπόδην
Ἥφαιστον ἐπισφίγξας Ἀφροδίτῃ· καί σε θεοὶ ξύμπαντες
ἐπαινήσουσιν Ὀλύμπου δέσμιον ἀγρεύσαντα τεῶν συλήτορα
λέκτρων. ἔγρεο, καὶ σὺ γένοιο δολοπλόκος· ἔγρεο, νύμφης
ἁρπαμένης ἀλέγιζε. τί σοι κακὰ Δηριαδῆος; σιγῇ ἐφ’ ἡμείων,
Φαέθων μὴ μῦθον ἀκούσῃ. ὣς φαμένη πεπότητο. καὶ αὐτίκα
κῶμα τινάξας πρώιον ἀρτιχάρακτον ὀπιπεύων φάος Ἠοῦς θερμὸς
Ἄρης ἀνέπαλτο, Φόβον καὶ Δεῖμον ἐγείρας ζεῦξαι φοίνιον
ἄρμα ταχύδρομον· οἱ δὲ τοκῆι σπερχομένῳ πείθοντο· καὶ
ἀγκυλόδοντι χαλινῷ Δεῖμος ἐριπτοίητος ἐπισφίγξας γένυν
ἵππων δέσμιον αὐχένα δοῦλον ἐπεσφήκωσε λεπάδνῳ, ζεύγλην δ’
ἀμφὶς ἔδησεν· Ἄρης δ’ ἐπεβήσατο δίφρου· καὶ Φόβος
ἡνιόχευεν ὄχον πατρῷον ἐλαύνων, εἰς Πάφον ἐκ Λιβάνου
πεφορημένος, ἐκ δὲ Κυθήρων ἄστατον ἔτραπεν ἄρμα Κεραστίδος
εἰς χθόνα Κύπρου· πολλάκι, πολλάκι Λῆμνον ἐδέρκετο, καὶ
πλέον ἄλλων ζηλήμων σκοπίαζε πυρίπνοον ἐσχαρεῶνα, Κύπριν
ἀνιχνεύων τροχαλῷ ζηλήμονι ταρσῷ, εἴ μιν ἐσαθρήσειε παρ’
Ἡφαίστοιο καμίνοις, ὡς πάρος, ἱσταμένην, καὶ ἐδείδιε, μή
οἱ ὀπωπὴν καπνὸς ἀμαλδύνειε μελαινομένης Ἀφροδίτης. ἔδραμε
καὶ μετὰ Λῆμνον ἐς οὐρανόν, ὄφρα σιδήρῳ νυμφιδίην
μακάρεσσιν ἀναστήσειεν Ἐνυώ, καὶ Διὶ καὶ Φαέθοντι καὶ
Ἡφαίστῳ καὶ Ἀθήνῃ. ἐν δὲ τριηκοστῷ μετὰ νέρτερον οἶκον
ἀνάγκης Τέκταφον Εὐρυμέδων δεδαϊγμένον Ἄιδι πέμπει. ὣς ὁ
μὲν ἑπτάζωνον ἐς οὐρανὸν ἔδραμεν Ἄρης ζηλήμων, βαρύμηνις.
ἐς ὑσμίνην δὲ χορεύων θαρσήεις Διόνυσος ἐπέχραεν αἴθοπι
λαῷ, πῇ μὲν ἐνὶ πρώτοισι θορὼν ἐνοσίχθονι παλμῷ, πῇ δὲ
μέσος προμάχοισιν· ἀκοντιστῆρι δὲ θύρσῳ κυανέης ἤμησε
θαλύσια δηιοτῆτος, δυσμενέος δὲ φάλαγγος ἐμαίνετο φῦλα
δαΐζων· καὶ Σατύρους θάρσυνεν ἐς Ἄρεα Δηριαδῆος, ὡς ἴδε
Βάκχος Ἄρηα λελοιπότα φύλοπιν Ἰνδῶν· ἄλλῳ δ’ ἄλλος
ἔριζε. κορυμβοφόρου δὲ κυδοιμοῦ δεξιτερὸν στόμα λάβρον
ἐπιτρέψας Διονύσῳ λαιὸν Ἀρισταῖος κέρας ἔτρεχε δηιοτῆτος.
καὶ Βρομίου θεράποντος ὀπιπεύων ἔτι Μορρεὺς μαρναμένους
πετάλοισι καὶ ἀνθεμόεντι βελέμνῳ ἄφρονι Δηριάδῃ πολυθαμβέα
ῥήξατο φωνήν· Δηριάδη, τί τὸ θάμβος; ἐμοὶ πίπτουσι μαχηταί,
βαλλόμενοι θύρσοισι καὶ οὐτιδανοῖσι πετήλοις, ὁπλοφόρους δ’
ὀλέκουσιν ἀνάσπιδες· ἀκλινέες δὲ Βασσαρίδες, πελέκεσσι καὶ
ἀμφιπλῆγι μαχαίρῃ τυπτόμεναι, μίμνουσιν ἀνούτατοι. εἰ θέμις
εἰπεῖν, καὶ σύ, λιπών, σκηπτοῦχε, τεὴν χαλκήλατον αἰχμὴν
οἴνοπα θύρσον ἄειρε μιαιφόνον, ὅττι σιδήρου δυσμενέες πολὺ
μᾶλλον ἀριστεύουσι κορύμβοις. οὕ ποτε τοῖον ὄπωπα μόθου
τύπον· οὐτιδανοὶ δὲ θύρσοι ἀκοντιστῆρες ἀρείονές εἰσιν
ἀκόντων. δὸς καὶ ἐμοὶ κλονέειν χλοερὸν βέλος· ἡμέτεροι γὰρ
ἀπτολέμου νάρθηκος ἐνικήθησαν ὀιστοί· δός μοι ξανθὰ πέδιλα
φορήμεναι, ὅττι καὶ αὐταὶ ἀρραγέες κνημῖδες ὑπεκλίνοντο
κοθόρνοις. τί πλέον, εἰ χάλκειον ἔχω σάκος, εὖτε γυναῖκες
μᾶλλον ἀριστεύουσιν ἀτευχέες, ἐν δὲ κυδοιμοῖς κύμβαλα
δινεύουσι, καὶ ὀκλάζουσι μαχηταί, καὶ στεφάνοις τρυφάλεια καὶ
εἴκαθε νεβρίδι θώρηξ; πολλάκι δ’ ἀντικέλευθος ἀνουτήτου
Διονύσου ὠισάμην ἄρρηκτον ἀνασχίσσαι κενεῶνα, πέμπων
εὔσκοπα δοῦρα, καὶ ὡς ἔψαυε Λυαίου, ὀξυβελὴς ἄγναμπτος
ἐκάμπτετο χαλκὸς ἀκόντων. ὣς φαμένου μείδησεν ἄναξ θρασύς,
ἀμφὶ δὲ γαμβρῷ ὄμματα λοξὰ τίταινε χόλου κήρυκι σιωπῇ·
καί οἱ ἀπειλήτειραν ἀπερροίβδησεν ἰωήν· τί τρομέεις
Διόνυσον ἀτευχέα, νήπιε Μορρεῦ; ἡδὺς ὁ δειμαίνων Σατύρων
παίζουσαν Ἐνυώ. ὣς φάμενος θάρσυνεν ἀταρβέι γαμβρὸν
ἀπειλῇ. καὶ Βρομίου προμάχοισι πέλωρ ἐκορύσσετο Μορρεύς·
οὔτασε δ’ Εὐρυμέδοντα, μέσον βουβῶνα χαράξας ἔγχεϊ
φοινήεντι· διαΐσσουσα δὲ μηροῦ πιαλέην τάμε σάρκα λιπόχροα
θυιὰς ἀκωκή· γούνατι δ’ ὀκλάζοντι χαμαὶ πέσε. Χαλκοχίτων δὲ
Ἄλκων οὐκ ἀμέλησε κασιγνήτοιο πεσόντος, ἀλλὰ βιαζομένῳ
πρόμος ἤλυθεν ἔγχος ἀείρων καὶ σάκος εὐδίνητον· ὅλον δ’
ἐκάλυπτε μαχητήν, ἀσπίδι πυργώσας δέμας ἀνέρος, ἀντιβίοις
δὲ σείων ἔνθα καὶ ἔνθα παλινδίνητον ἀκωκὴν γνωτῷ γνωτὸς
ἄμυνε· καὶ οὐταμένῳ περιβαίνων, οἷα περὶ σκύμνοισι λέων,
βρυχήσατο λαιμῷ, χείλεϊ λυσσήεντι χέων Κορυβαντίδα φωνήν.
καί μιν ὀπιπεύων κυκλούμενον ἴδμονι ταρσῷ γνωτοῦ κεκλιμένοιο
προασπιστῆρα Καβείρου ἰσοφυὴς Τυφῶνι πέλωρ βακχεύετο Μορρεύς,
γνωτοῖς διχθαδίοις κεκορυθμένος, ὄφρά κε μήτηρ δίζυγα
δακρύσειεν ὀλωλότα τέκνα Καβειρώ, εἰς μίνα ἠριγένειαν ἑνὶ
τμηθέντα σιδήρῳ. καί νύ κεν ἀμφοτέρους ἰσοελκέι δῶκεν
ὀλέθρῳ, ἀλλὰ διὰ στομάτων βεβιημένον ἄσθμα τιταίνων
Λήμνιον Εὐρυμέδων γενέτην ἐκαλέσσατο φωνῇ. ὦ πάτερ,
ἐργοπόνοιο πυρίπνοε κοίρανε τέχνης, δός μοι ὀφειλομένην
προτέρην χάριν, ὁππότε μούνη Σικελίην τρικάρηνον ἁλωιὰς
ἥρπασε Δηώ, δῶρα καλυπτομένης ὀπτήρια Περσεφονείης,
ἑσπερίους δ’ ἀνέκοψε τεοὺς φυσήτορας ἀσκοὺς καὶ πλατὺν
ἐσχαρεῶνα καὶ ἅρπαγα σεῖο πυράγρην· ἀλλά μιν ἐπτοίησα
προασπίζων γενετῆρος, ἄκμονος ὑμετέροιο βοηθόος· ἐξ ἐμέθεν
δὲ σῷ Σικελῷ σπινθῆρι μέλας θερμαίνεται ἀήρ. ῥύεό μοι
σέο παῖδα, τὸν ἄγριος οὔτασε Μορρεύς. εἶπε, καὶ οὐρανόθεν
πυρόεις Ἥφαιστος ὀρυύσας σύγγονον ἀμφελέλιζε πολυσχιδὲς
ἁλλόμενον πῦρ, δινεύων παλάμῃ πυρόεν βέλος· ἀμφὶ δὲ δειρὴν
Μορρέος αὐτοέλικτος ἑλίσσετο πυρσὸς ἐχέφρων, αὐχένι
μιτρώσας πυριθαλπέος ὁρμὸν ἀνάγκης εἰλυφόων· πυρόεν δὲ μετὰ
στέφος ἀνθερεῶνος ταρσὸν ἐς ἐσχατόωντα θορὼν ἐπιβήτορι
παλμῷ ἀμφὶ πόδα προμάχοιο πυρίπλοκον ἔπλεκε σειρήν, σείων
ἐν δαπέδῳ σταθερὸν σέλας ἅλματι πεζῷ· θερμάνθη δὲ κάρηνον
ἀναπτομένης τρυφαλείης. καί νύ κεν ἐπρήνικτο τυπεὶς φλογόεντι
βελέμνῳ, εἰ μὴ Δηριάδαο πατὴρ ἤμυνεν Ὑδάσπης· ἧστο γὰρ
ὑσμίνην δεδοκημένος ὑψόθι πέτρης, ταυροφοὴς νόθον εἶδος
ἔχων βροτοειδέι μορφῇ· ὅς μιν ἀνεζώγρησε χέων ἀντίπνοον
ὕδωρ, ψύχων θερμὸν ἄημα πυριβλήτοιο προσώπου, λύματα
τεφρήεντα διασμήχων τρυφαλείης· Μορρέα δ’ ἁρπάξας ζοφερῇ
χλαίνωσεν ὀμίχλῃ, πορφυρέῃ νεφέλῃ κεκαλυμμένα γυῖα καλύψας,
μή μιν ἀποκτείνειε σελασφόρος ἀμφιγυήεις, Λήμνιον αἰθύσσων
θανατηφόρον ἁπτόμενον πῦρ, μὴ προτέρου φθιμένοιο γέρων
φιλότεκνος Ὑδάσπης γαμβρὸν ἴδῃ πάλιν ἄλλον ὀλωλότα
Δηριαδῆος, μηδὲ μόρον Μορρῆος ἅμα κλαύσειεν Ὀρόντῃ.
Πυρσοφόρος δ’ Ἥφαιστος ὅλους ἐδίωκε μαχητὰς ἱσταμένοθς περὶ
παῖδα νεούτατον, ὑψόθι δ’ ὤμου υἱὸν ἐλαφρίζων ἐπερείσατο
γείτονι φηγῷ, νόσφιν ἀπὸ φλοίσβοιο, καὶ ἐζώγρησε πεσόντα,
οὐταμένῳ βουβῶνι φερέσβια φάρμακα πάσσων. οὐδὲ μόθου
προτέροιο λελασμένος ἔπλετο Μορρεύς· ἀλλὰ πάλιν κεκόρυστο
φυγὼν πυρόεσσαν Ἐνυὼ καὶ πρόμον ἀστράπτοντα καὶ αἰθαλόεσσαν
ἀκωκήν· καὶ Φλόγιον Στροφίοιο πολύστροφον υἷα καχήσας
ἔκτανεν, ὀρχηστῆρα φιλοσκάρθμου Διονύσου, ὅς τις ἀδακρύτοιο
παρ’ εἰλαπίνῃσι Λυαίου ἀνταιτύπων ἐλέλιζε πολύτροπα δάκτυλα
χειρῶν, καὶ θάνατον Φαέθοντος ἐχέφρονι χειρὶ τινάσσων
δαιτυμόνας ποίησεν ἀήθεα δάκρυα λείβειν, ψευδαλέου Φαέθοντος
ἐπικλαίοντας ὀλέθρῳ· καὶ νέον αἰθαλόεντα καὶ αὐτοκύλιστον
ὑφαίνων λευγαλέον πόρε πένθος ἀπενθήτῳ Διονύσῳ. τοῦτον
ἰδὼν σκαίροντα δορυσσόος ἔννεπε Μορρεύς· ἀλλοῖος χορὸς
οὗτος, ὃν ἔπλεκες ἄγχι τραπέζης· ὀρχηθμὸν γελόωντα παρὰ
κρητῆρι τιταίνων ὀρχηθμὸν στονόεντα πόθεν μετὰ δῆριν
ὑφαίνεις; εἰ δὲ καὶ οἶστρος ἔχει σε χοροστασίης Διονύσου,
Ἄιδι μυστιπόλευε, καὶ οὐ γύψοιο χατίζεις αὐτοβαφῆ μεθέπων
κεκονιμένα κύκλα προσώπου· ἢν ἐθέλῃς δέ, χόρευε φιλοθρήνῳ
παρὰ Λήθῃ, Περσεφόνη δ’ ἀγέλαστος ἀγαλλέσθω σέο μολπῇ.
ἔννεπε κυδιόων, καὶ ἐπέδραμεν ἶσος ἀέλλῃ, Σειληνοὺς δ’
ἐφόβησεν. ἀμαιμακέτῳ δὲ μαχαίρῃ Τέκταφος ὡμάρτησε
σακέσπαλος, ὅν ποτε δήσας Δηριάδης ἔκρυψεν ἕσω γλαφυροῖο
βερέθρου. οὐδὲ φυγεῖν μόρον εὗρε τὸ δεύτερον· ἐν γὰρ
ἀνάγκῃ τίς δύναταί ποτε πότμον ἀπ’ ἀνέρος ἐχθρὸν
ἐρύκειν, νηλὴς πανδαμάτειρα θανεῖν ὅτε Μοῖρα κελεύει; οὐ
γὰρ Τέκταφον εὗρε δόλος θνήσκοντα σαῶσαι, ὃς τότε λυσσώων
στρατιὴν ἐδίωξε Λυαίου, εὐκεράων Σατύρων φιλοπαίγμονα γυῖα
δαΐζων· ἐγρεμόθου δ’ ἤμησε Πυλαιέος ἀνθερεῶνα, Ὀνθυρίου δὲ
μέτωπον ἀφειδέι τύψε μαχαίρῃ, καὶ Πίθον εὐρύστερνον
ἀπηλοίησε διδήρῳ. καί νύ κεν ἄλλον ὅμιλον ἐπασσυτέρων
κτάνε Βάκχων, ἀλλά μιν Εὐρυμέδων ταχὺς ἔδρακε, καί οἱ
ὑπέστη δίστομον ἀντιβίην Κορυβαντίδα χειρὶ τινάσσων· ἔθλασε
δ’ ἄκρα μέτωπα· διχαζομένου δὲ καρήνου ὄρθιος αἱμαλέης
ἀνεκήκιεν αὐλὸς ἐέρσης· καὶ πρόμος εἰς χθόνα πῖπτε,
περιρραίνων δὲ κονίην ἡμιθανὴς κεκύλιστο, πεδοσκαφέος δὲ
μελάθρου ἀρχαίην κακότητα καὶ ὁπλοτέρης λίνα Μοίρης ἔστενε,
καὶ δολίου μεμνημένος εἰσέτι φίλτρου παιδὸς ἀλεξικάκου
κινυρῇ βρυχήσατο φωνῇ, τοῦ δὲ κινυρομένοιο κατέρρεε δάκρυα
λύθρῳ· μῆτερ ἐμὴ καὶ μαῖα, δολοπλόκε δύσγαμε κούρη, τίπτέ
μοι οὐ σχεδὸν ἦλθες, ὅτ’ ἐγγύθεν ἦλθον ὀλέθρου; νῦν
πόθεν οὐ χραίσμησας ἐμοὶ πάλιν, ἄτρομε κούρη; πῇ σέο
φίλτρον ἔβη φυσίζοον; ἦ ῥα φυλάσσεις πιστὰ τεῷ ζώοντι καὶ
οὐ θνήσκοντι τοκῆι; εἰ δόλος ἐξ Ἀίδαο δυνήσεται ἄνδρα
κομίζειν, δίζεό μοι δόλον ἄλλον ἀρείονα, δίζεο βουλὴν
κερδαλέην θανάτοιο, μετὰ χθονίους κενεῶνας ὄφρα πύλας Ἀίδαο
καὶ ἐν πολέμοισιν ἀλύξω, εἰ πέλε νόστιμος οἶμος ἀνοστήτοιο
βερέθρου. τοῖον ἔπος μόγις εἶπε, καὶ οὐκέτι πείθετο φωνή.
καὶ γενέτην ὁρόωσα νεούτατον ὑψόθι πύργου οἰκτρὴ
ποικιλόδακρυς ἀνέβλυε πενθάδα φωνὴν ἠερίη· σκολιὴν δὲ κόμην
ᾔσχυνε κονίῃ, στήθεα γυμνώσασα δαϊζομένοιο χιτῶνος, καὶ
κεφαλὴν ἤρασσεν· ἀνηκέστῳ δὲ τοκῆι, οἷά περ εἰσαΐοντι,
τόσην ἐφθέγξατο φωνήν· υἱὲ πάτερ βαρύποτμε γαλακτοφόρου σέο
κούρης, σήμερον ἀπνεύστοις ἐπὶ χείλεσι σεῖο θανόντος ποῖον
ἔχω γλάγος ἄλλο φερέσβιον, ᾧ ἔπι δειλὴ ψυχὴν ὑμετέρην
παλινάγρετον εἰς σὲ κομίσσω; ποῖον ἐγὼ πάλιν ἄλλον ἀρηγόνα
μαζὸν ὀρέξω; αἴθε καὶ Ἀιδονῆα δυνήσομαι ἠπεροπεύειν. σοί,
πάτερ, ἓν γέρας ἄλλο φυλάσσεται· οὐ γὰρ ἐάσω μοῦνον ἐνὶ
φθιμένοις σε· σὺ δὲ κταμένης σέο κούρης δέξο καὶ αὐχένος
αἷμα μετὰ προτέρου γάλα μαζοῦ. ἔλθετε, Δηριάδαο φυλάκτορες,
ἀντὶ δὲ κείνου δείξατέ μοι μυχὸν ἄλλον ἔσω χθονός, ἧχι
μολοῦσα νεκρὸν ἐμὸν γενετῆρα πάλιν ζώοντα τελέσσω· οὐκ
Ἀίδης φυλάκεσσιν ὁμοίιος, ὄφρα τελέσσω λυσίπονον δόλον
ἄλλον ἀοσσητῆρα τοκῆος. ἤθελον ἆορ ἐκεῖνο μιαιφόνον,
ὄφρα δαμείην πατροφόνῳ βαρύθυμος ὀλισθήσασα σιδήρῳ. οὗτος,
ὃς ἡμετέρου κεφαλὴν ἔτμηξε τοκῆος, κτεῖνε καὶ Ἠερίην μετὰ
Τέκταφον, ὄφρά τις εἴπῃ· καὶ γενέτην καὶ παῖδα μιῇ
πρήνιξε μαχαίρῃ. Ἕννεπε δακρυχέουσα· πόνος δ’ ἠέξετο μείζων.
καὶ διδύμαις στρατιῇσιν ἐπερρίπιζεν Ἐνυώ Ταιναρίδην δ’
ἔκτεινε Δασύλλιον ἄορι Μορρεύς, μή ποτε δυσμενέεσσιν
ἀπορρίψαντα βοείην, ἀντιβίοις ἀτίνακτον Ἀμυκλαῖον πολιήτην,
γναθμοῦ δεξιτεροῖο παρ’ ὀστέον ἔγχος ἐρείσας. ἔκτανε δ’
Ἀλκιμάχειαν ὀρίδρομον, εἰν ἑνὶ θεσμῷ ἠνορέην καὶ κάλλος
ὑπέρτερον ἥλικος ἥβης, κούρην Ἁρπαλίωνος ἐρισταφύλοιο
τοκῆος, ἣ πέλε τολμήεσσα καὶ εἰς δόμον ἤλυθεν Ἥρης κισσὸν
ἀερτάζουσα, τὸν Ἀργολὶς ἔστυγε δαίμων, ὅσσον ἐρευθιόωσαν
ἐθήμονα φίλατο ῥοιήν· καὶ βρέτας εὐποίητον ἐμάστιεν
οἵνοπι θύρσῳ, χάλκεον ἀμπελόεντι δέμας πλήσσουσα κορύμβῳ,
μητρυιὴν βαρύμηνιν ἀτιμάζουσα Λυαίου. οὐδὲ χόλον δασπλῆτα
καθαψαμένης φύγεν Ἥρης Λημνιὰς Ἀλκιμάχεια θεημάχος· ἀλλ’
ἐνὶ γαίῃ ὀθνείῃ κτερέιστο, μετὰ πτολέμους δὲ τοκῆα οὐκ
ἴδεν Ἁρπαλίωνα τὸ δεύτερον, οὐκ ἴδε πάτρην, Λῆμνον
Ἰησονίης νυμφήιον Ὑψιπυλείης· ἀλλὰ παρὰ ξείνοισι χυτῇ
κεκάλυπτο κονίῃ, πότμον ἀμειβομένη τιμήορον. ἆ μέγα δειλή,
ἤμβροτεν Ἁρπαλίωνος, ἐνοσφίσθη δὲ Λυαίου. οὐδὲ δαϊζομένης
ζαμενὴς ἐκορέσσατο Μορρεὺς μαινάδος Ἀλκιμάχης θεοπαίγμονος·
ἀλλὰ καὶ αὐτὴν Ἤλιδα ναιετάουσαν Ὀλύμπιον οὖδας ἀρούρης
Ἀλφειοῦ παρὰ χεῦμα φιλοστεφάνου ποταμοῖο ἔκτανε Κωδώνην ἔτι
παρθένον. ἵλατε, Μοῖραι, οὐ πλοκάμους ἐλέαιρε μαραινομένοιο
καρήνου, οὐ ῥοδέην ἀκτῖνα κονιομένοιο προσώπου· οὐδὲ περὶ
στέρνοισιν ἴσον τροχοειδέι μήλῳ μαζὸν ἰδὼν ἐλέαιρεν,
ἀκαμπέα κέντορα μίτρης, οὐδὲ βαθυνομένοιο τομὴν ᾐδέσσατο
μηροῦ, ἀλλὰ τόσον κτάνε κάλλος ἀώριον· οὐταμένη δὲ ἡ μὲν
ἐπὶ χθονὶ πῖπτεν· ἀπειρεσίας δὲ διώκων μαινάδας εὐπέπλους
κορυθαιόλος ἔκτανε Μορρεύς, Εὐρυπύλην Στερόπην τε Σόην τ’
ἤμησε μαχαίρῃ, καὶ Σταφύλην ἐδάιξεν, ἐρευθαλέην τε Γιγαρτὼ
οὔτασε, καὶ ῥοδόεντος ὑπὲρ μαζοῖο τορήσας στέρνα
Μελικταίνης φονίῳ πόρφυρε σιδήρῳ. καὶ φθονεροὶ Τελχῖνες
ἐπεστρατόωντο κυδοιμῷ, ὃς μὲν ἔχων ἐλάτην περιμήκετον,
ὃς δὲ κρανείου θάμνον ὅλον πρόρριζον, ὁ δὲ πρηῶνος ἀράξας
ἄκρον ἀπηλοίησε, καὶ εἰς μόθον ἤιεν Ἰνδῶν λᾶαν
ἀκοντιστῆρα μεμηνότι πήχεϊ σείων. Ἥρη δ’ ἀλλοπρόσαλλος
ἐπιβρίθουσα Λυαίῳ δῶκε μένος καὶ θάρσος ἀγήνορι Δηριαδῆι,
καί οἱ ἀριστεύοντι σελασφόρον ὤπασεν αἴγλην εἰς φόβον
ἀντιβίοισι· κορυσσομένου δὲ φορῆος ἀσπίδος Ἰνδῴης
ἀμαρύσσετο φοίνιος αἴγλη, καὶ κυνέης σελάγιζεν ὑπὲρ λόφον
ἁλλομένη φλόξ. καὶ θρασὺς ἔτρεμε Βάκχος, ὅπως ἴδε
Δηριαδῆος ὀμφαλὸν ἀστράπτοντα πυριβλήτοιο βοείης καὶ σέλας
ἠερόφοιτον ἀναπτομένης τρυφαλείης· τὸν μὲν ἰδὼν Διόνυσος
ἐθάμβεεν, οὐδέ οἱ ἔτλη ἀντιάσαι, νοέων δὲ κορυσσομένης
δόλον Ἥρης ποσσὶν ἀναινομένοισιν ἐχάζετο δηιοτῆτος. καὶ
τότε θαρσήεντες ἐπὶ κλόνον ἤιον Ἰνδοί, ὑσμίνην Βρομίοιο
λελοιπότος· εἰσορόων δὲ Δηριάδης ἐδάϊζεν ἐπασσυτέρων στίχα
Βάκχων ἐγχείην ἑκάτερθε παλινδίνητον ἑλίσσων. ἀσχαλόων δ’
Ἰόβακχος ἀνήιεν εἰς ῥάχιν ὕλης, καὶ κλονέειν ἀνέμοισιν
ἐπέτρεπεν ἐλπίδα χάρμης, μητρυιῆς τρομέων χόλον ἄγριον.
ἦλθε δ’ Ἀθήνη οὐρανόθεν· πρὸ γὰρ ἧκε διάκτορον ὑψιμέδων
Ζεύς, γνωτὸν ὅπως φεύγοντα, φόβῳ πεφοβημένον Ἥρης, εἰς
ἐνοπὴν ἐρύσειε μεταστρέψαντα μενοινήν· στῆ δ’ ὄπιθεν ξανθῆς
δὲ κόμης ἐδράξατο Βάκχου, μούνῳ φαινομένη βλοσυρὴ θεός· ἐκ
δὲ προσώπου μαρμαρυγὴν πυρόεσσαν ἀνηκόντιζον ὀπωπαί· καὶ
νοεροὺς σπινθῆρας ἐπιπνείουσα Λυαίῳ μεμφομένῃ κοτέουσα
φιλοπτολέμῳ φάτο φωνῇ· πῇ φεύγεις, Διόνυσε; τί σοι φόβος
ἀντὶ κυδοιμοῦ; πῇ σέθεν ἄλκιμα θύρσα καὶ ἀμπελόεντες
ὀιστοί; ἀμφὶ σέθεν τίνα μῦθον ἐμῷ Κρονίωνι βοήσω; ποῖον
ἴδον κατὰ δῆριν ὀλωλότα κοίρανον Ἰνδῶν; ζώει Δηριάδης καὶ
μάρναται εἰσέτι Μορρεύς. ποίην δ’ οὐρανίην ἐπεδείκνυες
ἔμφυτον ἀλκήν; ἢ Λιβύης ἐπέβης; ἢ Περσέος εἶχες ἀγῶνα;
ἢ Σθεννοῦς ἴδες ὄμμα λιθώπιδος ἠὲ καὶ αὐτῆς δύσμαχον
Εὐρυάλης μυκώμενον ἀνθερεῶνα; ἢ πλοκάμους ἐνόησας
ἐχιδνοκόμοιο Μεδούσης, καί σε πολυσπερέων περιδέδρομε χάσμα
δρακόντων; οὐ Σεμέλη τέκε παῖδα μαχήμονα· Γοργοφόνον δὲ
ἄξιον υἷα λόχευσεν ἐμοῦ Διὸς Ἀκρισιώνη· οὐ γὰρ ἐμὴν
δρεπάνην πτερόεις ἀπεσείσατο Περσεύς, Ἑρμείαν δὲ γέραιρεν
ἑῶν δωτῆρα πεδίλων. γείτονα μάρτυν ἔχω πετρώδεα θῆρα
θαλάσσης· εἴρεό μοι Κηφῆα, τά περ κάμε Περσέος ἅρπη·
ἀντολίην δ’ ἐρέεινε καὶ ἕσπερον· ἀμφότερον γάρ, Νηρεΐδες
τρομέουσι τὸν Ἀνδρομέδης παρακοίτην,· Ἑσπερίδες μέλπουσι τὸν
ἀμητῆρα Μεδούσης. Αἰακὸς ἀπτοίητος ὁμοίιος οὐ πέλε Βάκχῳ,
οὐ φύγε Δηριάδην, οὐκ ἔτρεμε φύλοπιν Ἰνδῶν. χθιζὰ πάλιν σε
φόβησεν Ἄραψ πρόμος; ἐξέτι κείνου ἅζομαι Ἄρεα θοῦρον
ἰδεῖν γενετῆρα Δυκούργου, ἀδρανίην βοόωντα φυγοπτολέμου
Διονύσου. σὸς καὶ ἐμὸς γενέτης οὐκ ἔτρεμε δηιοτῆτα, εὖτε
θεοὶ Τιτῆνες ἐθωρήχθησαν Ὀλύμπῳ. ποίην Ὀρσιβόην ληίσσαο
δεσπότιν Ἰνδῶν; Χειροβίην οὐκ εἶδε δορικτήτην σέο Ῥείη.
ἱλήκοι Διὸς εὖχος, ἀδελφεὸν οὔ σε καλέσσω Δηριάδην
φεύγοντα καὶ ἀπτολέμων γένος Ἰνδῶν. ἀλλὰ λαβὼν σέο θύρσα
πάλιν μιμνήσκεο χάρμης, καὶ στρατιῆς προμάχιζε, κορυσσομένῃσι
δὲ Βάκχαις ὄψεαι εὐθώρηκα συναιχμάζουσαν Ἀθήνην, αἰγίδα
κουφίζουσαν ἀνούτατον ὅπλον Ὀλύμπου. ὣς φαμένη Βρομίῳ
μένος ἔμπνεεν· αὐτὰρ ὁ θυμῷ θαρσήεις πολέμιζε τὸ δεύτερον,
ἐσσομένης δὲ νίκης ἐλπίδα πᾶσαν ἐπέτρεπε Τριτογενείῃ.
ἔνθα τίνα πρῶτον, τίνα δ’ ὕστατον ἔκτανε Βάκχος, ὁππότε
μιν θάρσυνε μόθων ἀκόρητος Ἀθήνη; κτεῖνε μὲν ἀντιβίων
ἑκατοντάδα νηλέι θύρσῳ, πολλοῖς δ’ ἕλκος ὄπασσε πολύτροπον
ἔγχεϊ τύπτων ἠὲ φυτῶν ἑλίκεσσιν ἢ εὐόρπηκι κορύμβῳ, ἢ
λίθον αἰχμάζων κραναὸν βέλος· οἱ δὲ τυπέντες δαιμονίῃ
καναχηδὸν ἐβακχεύθησαν ἱμάσθλη. Φρίγγου δ’ οὔτασεν ὦμον
ἀριστερὸν ὀξέι θύρσῳ· ὃς δὲ θορὼν ἀκίχητος ἐχάζετο· τὸν
δὲ φυγόντα θηγαλέῳ βουπλῆγι κατεπρήνιξε Μελισσεύς. Ἐγρετίῳ
δ’ ἐπόρουσε φιλεύιον ἔγχος ἑλίσσων θυρσομανὴς Διόνυσος
ἑκηβόλος· ἱπταμένη δὲ Βακχιὰς ἐρροίζησε δῑ ἠέρος ἔγχεος
αἰχμὴ ἄνδρα βαλεῖν ἐθέλουσα, καὶ Ἐγρετίοιο φυγόντος ἔχραε
Βωλίγγεσσι, καὶ ἐγρεμόθους Ἀραχώτας εἰς φόβον ἐπτοίησε·
φιλακρήτῳ δὲ πετήλῳ φρικτὰ δοριθρασέων ἐδαΐζετο φῦλα
Σαλαγγῶν· καὶ στρατὸς ἐρτοίητο φερεσσακέων Ἀριηνῶν· καὶ
προμάχους Φρίγγοιο καὶ Ἐγρετίοιο διώκων Εὔιος ἐπτοίησεν
ὅλον στρατὸν Οὐατοκοίτην· καὶ Λύγον αἱματόεντος
ἀπεστυφέλιξε κυδοιμοῦ ἀλκήεις Ἰόβακχος· ἐφεδρήσσοντα δὲ
δένδρῳ οὔτασε Μειλανίωνα δολοπλόκον οἴνοπι θύρσῳ,
Βασσαρίδας κρυφίοισιν ὀιστεύοντα βελέμνοις· ἀλλά μιν
ἐζώγρησεν ἀπήμονα δύσμαχος Ἥρη, ὅττι δόλῳ κεκόρυστο καὶ
ἔχραε πολλάκι Βάκχαις κρυπταδίοις πολέμοισιν· ἀεὶ δέ μιν
ἔκρυφε πέτρη ἢ φυτὸν ὑψικάρηνον ὑποκλεφθέντα πετήλοις,
ἀνέρας ἀφράστοισιν ὀιστεύοντα βελέμνοις. Ἰνδοὶ δ’
ἀνδροφόνοιο μετεσσεύοντο κυδοιμοῦ ἠνορέην τρομέοντες ἀνικήτου
Διονύσου. ἐν δὲ τριηκοστῷ πρώτῳ μειλίσσεται Ἥρη ὕπνον
ἐπὶ Κρονίδῃ καὶ Περσεφόνην ἐπὶ Βάκχῳ. ὣς ὁ μὲν
Ἰνδῴοιο τυπεὶς ἴυγγι κυδοιμοῦ Βάκχος Ἐρυθραίης περιδέδρομε
κόλπον ἀρούρης, χρύσεα χιονέῃσι παρηίσι βόστρυχα σείων. Ἥρη
δὲ φθονεροῖσιν ἀνοιδαίνουσα μερίμναις ἄκρον ἀπειλητῆρι
κατέγραφεν ἠέρα ταρσῷ, αὐτόθι παπταίνουσα πολυσπερέων
στρατὸν Ἰνδῶν θύρσοις ἀνδροφόνοισιν ἀλοιηθέντα Λυαίου. καὶ
χόλον ἄλλον ἔγειρεν Ἐρυθραίῳ παρὰ πόντῳ Ἀνδρομέδης
ὁρόωσα πολύπλοκα λείψανα δεσμῶν καὶ λίθον ἐν ψαμάθῳ,
βλοσυρὸν τέρας ἐννοσιγαίου. ἀχνυμένη δ’ ἑὸν ὄμμα παρέτραπε,
μὴ παρὰ πόντῳ Γοργοφόνου Περσῆος ἴδῃ χαλκήλατον ἅρπην.
ἤδη γὰρ ταχύγουνον ἐν ἠέρι ταρσὸν ἑλίσσων δίψιον ἀμφὶ
τένοντα Λίβυν πορθμεύετο Περσεύς, νηχόμενος πτερύγεσσι·
μονογλήνου δὲ γεραιῆς Φορκίδος ἀγρύπνοιο λαβὼν ὀφθαλμὸν
ἀλήτην δύσβατον ἄντρον ἔδυνε, καὶ ἀμώων παρὰ πέτρῃ λήια
συρίζοντα, θαλύσια λοξὰ κομάων, Γοργόνος ὠδίνοντα διέθρισεν
ἀνθερεῶνα, καὶ δρεπάνην φοίνιξε· δαϊζομένης δὲ Μεδούσης
αἱμοβαφῆ παλάμην ὀφιώδεϊ λοῦσεν ἐέρσῃ, κρᾶτα ταμών·
χρυσέῳ δὲ σὺν ἄορι παῖδα λοχεύων ἱππείην ἐλόχευσε γονὴν
διδυμητόκος αὐχήν. καὶ φθονερὸς πραπίδεσσι χόλος διεπάφλασεν
Ἥρης ζῆλον ἐρευγομένης ἐπὶ Περσέι καὶ Διονύσῳ. ἤθελε δὲ
Κρονίδαο καὶ ὄμματα καὶ φρένα θέλγειν εἰς γάμον ἠπεροπῆα
καὶ εἰς πτερὸν ἡδέος Ὕπνου ἑλκομένου μετὰ λέκτρον, ὅπως
δολίῃ τινὶ τέχνῃ Ζηνὸς ἔτι κνώσσοντος ἐπιβρίσειε Λυαίῳ.
ὀρφναίην δ’ Ἀίδαο μετήλυθε πανδόκον αὐλήν· Περσεφόνην δ’
ἐκίχησε, δολόφρονι δ’ ἴαχε μύθῳ· ὀλβίστην ἐνέπω σε, θεῶν
ὅτι τηλόθι ναίεις· οὐ Σεμέλην ἐνόησας ἔσω ναίουσαν
Ὀλύμπου. δείδια, μὴ Διόνυσον, ὃν ἀνδρομέη τέκε γαστήρ,
ἀστεροπὴν κρατέοντα μετὰ Ζαγρῆα νοήσω ἢ χθονίαις παλάμῃσιν
ἐλαφρίζοντα κεραυνούς· συλήθης, φερέκαρπε· παρὰ σταχυώδεϊ
Νείλῳ ἀντὶ τεῆς Δήμητρος ἀμαλλοτόκοιο τεκούσης ἄλλῃ κῶμον
ἄγουσι, νόθη δέ τις ὄμπνια Δηὼ ταυροφυὴς κερόεσσα φατίζεται
Ἰναχὶς Ἰώ. Ἄρεα δ’, ὅν περ ἔτικτον, ὃν οὐρανίη τέκε
γαστήρ, υἱὸν ἐμὸν χθονίῳ πεπεδημένον ἀκλέι δεσμῷ κρύψεν
ἔσω κεράμοιο περισφίγξας Ἐφιάλτης· οὐδέ οἱ ἐχραίσμησεν
ἐμὸς πόσις οὐράνιος Ζεύς, ἀλλὰ τόκον Σεμέλης φλογερῶν
ἐρρύσατο πυρσῶν, καὶ βρέφος εἰσέτι Βάκχον ἀνεζώγρησε
κεραυνοῦ, ἡμιτελῆ νόθον υἷα· δαϊζομένου δὲ μαχαίραις
Ζαγρέος οὐ προμάχιζεν ἐπουρανίου Διονύσου. τοῦτό με μᾶλλον
ὄρινεν, ὅτι Κρονίδης πόλον ἄστρων ἕδνα πόρεν Σεμέλῃ καὶ
Τάρταρα Περσεφονείῃ· οὐρανὸς Ἀπόλλωνι φυλάσσεται, οὐρανὸν
Ἑρμῆς ναιετάει· σὺ δὲ τοῦτον ἔχεις δόμον ἔμπλεον ὄρφνης.
τί πλέον, ὅττι δράκοντος ἔχων ψευδήμονα μορφὴν δεσμὸν
ἀσυλήτοιο τεῆς σύλησε κορείης, εἰ μετὰ λέκτρον ἔμελλε τεὰς
ὠδῖνας ὀλέσσαι; Ζεὺς μὲν ἄναξ κατ’ Ὄλυμπον ἔχει δόμον
ἔμπλεον ἄστρων, γνωτῷ δ’ ὑγρομέδοντι γέρας πόρεν ἁλμυρὸν
ὕδωρ, καὶ ζόφον ἀχλυόεντα τεῷ πόρεν οἶκον ἀκοίτῃ. ἀλλὰ
τεὰς θώρηξον Ἐρινύας οἴνοπι Βάκχῳ, μὴ βροτὸν ἀθρήσαιμι
νόθον σκηπτοῦχον Ὀλύμπου, αἴδεο λισσομένην Διὸς εὐνέτιν,
αἴδεο Δηώ, αἴδεο λισσομένην καθαρὴν Θέμιν, ὄφρά κεν Ἰνδοὶ
βαιὸν ἀναπνεύσωσι τινασσομένου Διονύσου· ἔσσό μοι ἀχνυμένῃ
τιμήορος, ὅττι Κρονίων Βάκχῳ νέκταρ ὄπασσε καὶ Ἄρεϊ
λύθρον Ἐνυοῦς. μηδὲ νέον Διόνυσον ἀνυμνήσωσιν Ἀθῆναι, μηδὲ
λάχῃ γέρας ἶσον Ἐλευσινίῳ Διονύσῳ, μὴ τελετὰς προτέροιο
διαλλάξειεν Ἰάκχου, μὴ τάλαρον Δήμητρος ἀτιμήσειεν ὀπώρῃ.
ὣς φαμένη συνέχευεν ὅλην φρένα Περσεφονείης, δάκρυσι
ποιητοῖσι διαινομένοιο προσώπου, αἱμύλα κωτίλλουσα. θεὰ δ’
ἐπένευσε θεαίνῃ, καί οἱ δῶκε Μέγαιραν ὁμόστολον, ὄφρα
τελέσσῃ βάσκανον ὄμμα φέρουσα νόον ζηλήμονος Ἥρης. ἡ δὲ
θυελλήεντι διαΐξασα πεδίλῳ τρὶς μὲν ἀνηέρθη, τὸ δὲ
τέτρατον ἵκετο Γάγγην· καὶ νέκυν Ἰνδὸν ὅμιλον ἀμειδέι
δεῖξε Μεγαίρῃ καὶ στρατιῆς ἱδρῶτα καὶ ἠνορέην Διονύσου·
Ἰνδοφόνους δὲ Μέγαιρα πόνους ὁρόωσα Λυαίου ζηλήμων ἐμέγηρε
καὶ οὐρανίης πλέον Ἥρης. ἡ δὲ νόῳ κεχάρητο· δρακοντοκόμῳ
δὲ θεαίνῃ σαρδόνιον γελόωσα κατηφέα ῥήξατο φωνήν· οὕτω
ἀριστεύουσι νέοι βασιλῆες Ὀλύμπου, οὕτω ἀκοντίζουσι νόθοι
Διός· ἐκ Σεμέλης δὲ Ζεὺς ἔνα παῖδα λόχευσεν, ἵνα ξύμπαντας
ὀλέσσῃ Ἰνδοὺς μειλιχίους καὶ ἀμεμφέας· ἀλλὰ δαείη Ζεὺς
ἄδικος καὶ Βάκχος, ὅσον σθένος ἐστὶ Μεγαίρης. ὦ πόποι,
οἷον ἄθεσμον ἔχει νόον ὑψιμέδων Ζεύς· Τυρσηνοῖς ἀδίκοις
οὐ μάρναται, ὅττι μαθόντες φώρια θεσμὰ βίαια κακοξείνων ἐπὶ
νηῶν ἅρπαγες ἀλλοτρίων Σικελῇ πλώουσι θαλάσσῃ· οὐ κτάνε
δυσσεβέων Δρυόπων γένος, οἷς βίος αἰχμαὶ καὶ φόνος·
εὐσεβίῃ δὲ μεμηλότας ἔκτανεν Ἰνδούς, οὓς τάχα πασιμέλουσα
Θέμις μαιώσατο μαζῷ. ὦ πόποι, οἷον ἄθεσμον ἔχει νόον·
ἀθάνατον γὰρ θνητὸς ἀνὴρ ἔφλεξε τόσον καὶ τοῖον Ὑδάσπην,
θνητὸς ἀνὴρ ἔφλεξε, τὸν οὐράνιος τέκετο Ζεύς. ὣς φαμένη
πεπότητο δῑ αἰθέρος· ἡ δὲ σιωπῇ γείτονα Καυκασίης ὑπὸ
φωλάδα πέζαν ἐρίπνης φρικτὸν ἀμειψαμένη μελέων ὀφιώδεα
μορφήν, γλαυκὶ φυὴν ἰκέλη μένεν αὐτόθι, μέχρι νοήσῃ Ζῆνα
μέγαν κνώσσοντα· τὰ γὰρ φάτο κοίρανος Ἥρη. αὐτὴ δὲ
Χρεμέταο μετήιεν Ἕσπερον ὕδωρ Ἥρη μητιόωσα, γέρων βαρὺς
ὁππόθι κάμνει οὐρανίῃ στροφάλιγγι Λίβυς κυρτούμενος Ἄτλας,
καὶ Ζεφύρου δυσέρωτος ἐδίζετο σύγγαμον Ἶριν, Ζηνὸς
ἐπειγομένοιο διάκτορον, ὄφρα τελέσσῃ ἠερόθεν σκιόεντι
ποδήνεμον ἄγγελον Ὕπνῳ. τὴν δὲ καλεσσαμένη φιλίῳ μειλίξατο
μύθῳ· Ἶρις, ἀεξιφύτου Ζεφύρου χρυσόπτερε νύμφη, εὔλοχε
μῆτερ Ἔρωτος, ἀελλήεντι πεδίλῳ σπεῦδε μολεῖν ζοφόεντος ἐς
Ἑσπέριον δόμον Ὕπνου· δίζεο καἰ περὶ Λῆμνον ἁλίκτυπον· εἰ
δέ μιν εὕρῃς, λέξον, ἵνα Κρονίωνος ἀθελγέος ὄμματα θέλξῃ
εἰς μίαν ἠριγένειαν, ὅπως Ἰνδοῖσιν ἀρήξω. ἀλλὰ δέμας
μετάμειβε, μελανζώνου δὲ θεαίνης μορφὴν Νυκτὸς ἔχουσα
δυσειδέα μητέρος Ὕπνου γίνεο κυανέη ψευδώνυμος, ὅττι καὶ
αὐτὴ ἀντιτύποις μελέεσσιν, ὅτε χρέος ἐστὶν ἀνάγκης, εἰς
Θέμιν, εἰς Κυθέρειαν, ἐς Ἄρτεμιν εἶδος ἀμείβω. Πασιθέης δ’
ὑμέναιον ὑπόσχεο, τῆς διὰ κάλλος ἱμείρων ἀνύσειεν ἐμὸν
χρέος· οὔ σε διδάξω, ὅττι γυναιμανέων τις ἐπ’ ἐλπίδι πάντα
τελέσσει. ὣς φαμένης πεπότητο θεὰ χρυσόπτερος Ἶρις ἠέρα
παπταίνουσα, καὶ εἰς Πάφον, εἰς χθόνα Κύπρου ἀπλανὲς ὄμμα
τίταινε, τὸ δὲ πλέον ὑψόθι Βύβλου Ἀσσυρίου σκοπίαζεν
Ἀδώνιδος εὔγαμον ὕδωρ, διζομένη περίφοιτον ἀλήμονος ἴχνιον
Ὕπνου. εὗρε δέ μιν γαμίοιο παρὰ κλέτας Ὀρχομενοῖο· κεῖθι
γὰρ αὖτις ἔμιμνε νοοπλανές ἴχνος ἐλίσσων, Πασιθέης
ἐρόεντα παρὰ προπύλαια θαμίζων. καὶ δέμας ἀλλάξασα
μετάτροπον ἄσκοπος Ἶρις κυανέης ἄγνωστον ἐδύσατο Νυκτὸς
ὀπωπήν· ὕπνου δ’ ἐγγὺς ἵκανε δολοπλόκος· οἶα δὲ μήτηρ
κλεψινόοις ὀάροις ἀπατήλιον ἴαχε φωνήν· τέκνον ἐμόν,
ἐμόν, τέο μέχρις ἐμὲ Κρονίδης ἀθερίζει; οὐχ ἅλις, ὡς
Φαέθων με βιάζεται, ὅττι καὶ αὐτὸς ὄρθρος ἀκοντίζει με καὶ
ἠριγένεια διώκει; Ζεὺς νόθον υἷα φύτευσεν, ὅπως ἐμὸν
Ὕπνον ἐλέγξῃ. εἶς βροτὸς αἰσχύνει με καὶ υἱέα· παννύχιος
γὰρ μυστιπόλῳ σπινθῆρι φεραυγέα δαλὸν ἀνάπτων Βάκχος
ἀμαλδύνει με, καὶ ἐγρήσσων σε χαλέπτει. Ὕπνε, τί πανδαμάτωρ
κικλήσκεαι; οὐκέτι θέλγεις ἀνέρας ἐγρήσσοντας, ὅτι χθονίοιο
Λυαίου κῶμον ἐμόν νίκησε νόθον σέλας· ἡμετέρων γάρ
φαιδροτέραις δαΐδεσσι κατακρύπτει φλόγας ἄστρων. εἷς βροτὸς
αἰσχύνει με φαεσφόρος, ὅττι καλύπτει, καὶ μεγάλην περ
ἐοῦσαν, ἐμῆς ἀκτῖνα Σελήνης. ἅζομαι ἠριγένειαν
ἐπεγγελόωσαν Ὀμίχλῃ, ὅττι νόθον μεθέπω νύχιον σέλας·
ἀλλοτρίῳ γὰρ ποιητῷ Φαέθοντι φαείνομαι ἠματίη Νύξ. ἀλλά
σύ μοι, φίλε κοῦρε, χολώεο δίζυγι θεσμῷ μυστιπόλοις Σατύροισι
καὶ ἀγρύπνῳ Διονύσῳ· δὸς χάριν ἀχνυμένῃ σέο μητέρι, δὸς
χάριν Ἥρῃ, καὶ Διὸς ὑψιμέδοντος ἀθελγέα θέλξον ὀπωπήν
εἰς μίαν ἠριγένειαν, ὅπως Ἰνδοῖσιν ἀρήξῃ, οὓς Σάτυροι
κλονέουσι καὶ εἰσέτι Βάκχος ὀρίνει. Ὕπνε, τί πανδαμάτωρ
κικλήσκεαι; ἥν ἐθελήσῃς, τρέψον ἐμοὶ τεὸν ὄμμα, καὶ
ἑπταπύλῳ παρὰ Θήβῃ πάννυχον ἐγρήσσοντα πάλιν Κρονίωνα
νοήσεις· λῦσον ἀτασθαλίην ἀδίκου Διός· Ἀμφιτρύων μὲν νόσφιν
ἑοῦ θαλάμοιο σιδηροχίτων μετανάστης μάρναται· Ἀλκμήνῃ δὲ
παρέζεται ἐνδόμυχος Ζεύς, νυμφιδίην ἀκόρητος ἔχων τρισέληνον
ὀμίχλην. μὴ Διὸς ἐγρήσσοντος ἴδω καὶ νύκτα τετάρτην.
ἀλλά, τέκος, Κρονίωνι κορύσσεο, μὴ πάλιν ἄλλην, μὴ πάλιν
ἐννεάκυκλον ἀναπλήσειεν ὀμίχλην. Μνημοσύνης προτέρης
μιμνήσκεο· τῇ παριαύων ἐννέα νύκτας ἔμιμνεν, ἔχων
ἄγρυπνον ὀπωπήν, οἶστρον ἔχων πολύτεκνον ἀκοιμήτων
ὑμεναίων. πανδαμάτωρ θεὸς ἄλλος ὁμόπτερος, εἴκελος Ὕπνῳ,
βαιὸς Ἔρως, Κρονίδην ὀλίγῳ νίκησε βελέμνῳ. γηγενέων δ’
ἐλέαιρε γονήν μελανόχροον Ἰνδῶν· δός χάριν· ὑμετέρης γὰρ
ὁμόχροές εἰσι τεκούσης· ῥύεο κυανέους, κυανόπτερε· μηδὲ
χαλέψῃς γαῖαν ἐμοῦ γενετῆρος ὁμήλικα, τῆς ἄπο μούνης
πάντες ἀνεβλάστησαν, ὅσοι ναετῆρες Ὀλύμπου. μὴ τρομέοις
Κρονίδην, ὅτε σύγγαμος ἵλαος Ἥρη· μὴ τρομέοις Σεμέλην, ἣν
ἔφλεγεν αὐτός ἀκοίτης. οὐ στεροπὴ πυρόεσσα δυνήσεται
ἰσοφαρίζειν, οὐ βροντὴ βαρύδουπος ἀρασσομένων νεφελάων·
μοῦνον ἐμοὶ πτερὰ πάλλε, καὶ ἀκλινέων ἐπὶ λέκτρων μίμνει
Ζεὺς ἀτίνακτος, ὅσον χρόνον, Ὕπνε, κελεύεις. ἔκλυον, ὡς
ποθέεις Χαρίτων μίαν· ἀλλ’ ἐνὶ θυμῷ οἶστρον ἔχων θαλάμοιο
φυλάσσεο, μηδὲ χαλέψῃς μητέρα Πασιθέης, ζυγίην θαλαμηπόλον
Ἥρην. εἰ δὲ σὺ ναιετάεις παρὰ Τηθύι Λευκάδα πέτρην.
Δηριάδῃ χραίσμησον, ὅν ἤροσεν Ἰνδὸς Ὑδάσπης· γείτονι
πιστὰ φύλαξον, ἐπεὶ τεὸς ἠχέτα γείτων Ὠκεανὸς κελάδων
προπάτωρ πέλε Δηριαδῆος. ὣς φαμένη παρέπεισε. καὶ οἶά τε
μητρὸς ἀκούων ὕπνος ἀνεπτοίητο, καὶ ὤμοσεν ὄμματα θέλγειν
Ζηνὸς ἀκοιμήτοιο καὶ εἰς τριτάτης δρόμον Ἠοῦς· ἀλλά μιν
ᾔτεεν Ἶρις, ἴνα Κρονίωνα πεδήσῃ ὑπνώειν ἕνα μοῦνον
ἐπὶ δρόμον ἠριγενείης. αὐτόθι δ’ Ὕπνος ἔμιμνε, δεδεγμένος
εὔγαμον ὥρην. καὶ ταχινὴ πεπότητο θεὰ παλινόστιμος Ἶρις·
σπερχομένη δ’ ἤγγειλεν ἀμεμφέα μῦθον ἀνάσσῃ. ἡ δὲ
θυελλήεντι δῑ ἠέρος Ἵπτατο ταρσῷ καὶ δόλον ἔπλεκεν
ἄλλον, ὅπως Διὸς ἐγγύθεν ἔλθῃ κεστὸν ἀερτάζουσα, πόθου
θελξίφρονα μίτρην. καὶ Παφίην μάστευεν· ὑπὲρ Λιβάνοιο δὲ
μούνην Ἀσσυρίην ἐκίχησεν ἐρημαίην Ἀφροδίτην ἑζομένην·
Χάριτες γὰρ ἐς ἄνθεα ποικίλα κήπων εἰαριναὶ στέλλοντο,
χορίτιδες Ὀρχομενοῖο, ἡ μέν ἀμεργομένη Κίλικα κρόκον, ἡ δὲ
κομίζειν βάλσαμον ἱμείρουσα καὶ Ἰνδῴου δονακῆος φυταλίην,
ἑτέρη δὲ ῥόδων εὐώδεα ποίην. Θαμβαλέη δ’ ἀδόκητος ἑῶν
ἀνεπήλατο δίφρων, ὡς Διὸς εἶδε δάμαρτα, Διὸς θυγάτηρ
Ἀφροδίτη· ἀχνυμένην δ’ ὁρόωσα πολύτροπον ἴαχε φωνήν· Ἥρη,
Ζηνὸς ἄκοιτι, τί σοι χλοάουσι παρειαί; τίπτε τεαί, βασίλεια,
κατηφέες εἰσὶν ὀπωπαί; ἦ ῥα πάλιν πέλεν ὄμβρος ἐπίκλοπος
ὑέτιος Ζεύς; μὴ πάλιν ἔπλετο ταῦρος ἐν ὕδασιν ὑγρὸς
ὁδίτης; τις πάλιν Εὐρώπη σε βιάζεται; ἠὲ τίς ἄλλη Ἀντιόπη
Νυκτῆος ἀναινομένου γενετῆρος ψευδαλέου Σατύρου λασίῃ
νυμφεύεται εὐνῇ; μὴ νέος εἰς γάμον ἄλλον ἐπείγεται ἵππος
ἐχέφρων, μιμηλοῖς στομάτεσσι νόθον χρεμετισμὸν ἰάλλων; μὴ
Σεμέλην ἑτέρην λοχίῳ μνηστεύσατο πυρσῷ καὶ στεροπὴν
ἐλέλιζε κυβερνήτειραν Ἐρώτων; μὴ δαμάλης ἐπὶ λέκτρον
ἐυκραίροιο χορεύει μυκηθμὸν προχέων φιλοτήσιον; ἢν
ἐθελήσῃς, Ζηνὸς ὀπιπευτῆρα βοοσκόπον ἄλλον ἐγείροις,
βουκόλον ἀγρύπνοις κεχαραγμένον Ἀργον ὀπωπαῖς. εἰπέ μοι
εἰρομένῃ, καὶ ὅσον σθένος ἐστίν, ἀρήξω. ὣς φαμένην
δολόεντι θεὰ προσπτύξατο μύθῳ· Κύπρι θεά, θνητοῖσιν ἐάσομεν
οὖδας Ὀλύμπου· Ζεὺς Σεμέλην ἐς Ὄλυμπον ἀνήγαγε, μητέρα
Βάκχου, ἄξει καὶ Διόνυσον ἐς αἰθέρα. τίς δόμος Ἥρην
δέξεται; ἢ τίνα χῶρον ἐλεύσομαι; αἰδέομαι δέ, μὴ Σεμέλην
ἐσίδοιμι νόθην βασίλειαν Ὀλύμπου. δείδια, μὴ ζοφόεντος ἴδω
δόμον Ἰαπετοῖο, μή με λαβὼν ἐλάσειε μετὰ Κρόνον ἐκτὸς
Ὀλύμπου. δείδια, μὴ μετὰ μαῖαν ἐν αἰθέρι νέκταρ ἐλέγχων
ἄμπελον, ἥν καλέουσι, καὶ ἐν μακάρεσσι φυτεύσῃ. μή ποτε
τοῦτο γένοιτο, Δίκη καὶ Γαῖα καὶ Ὕδωρ. κλήματα μὴ κομίσειεν
ἐς αἰθέρα, μὴ χάριν αἴνης οὐρανὸν ἀμπελόεντα μετ’
ἀστερόεντα καλέσσω, μηδὲ πίω ποτὸν ἄλλο μετὰ γλυκὺ νέκταρ
Ὀλύμπου. δείδια, μὴ μενέχαρμον ἴδω μεθύουσαν Ἀθήνην, μὴ
δόρυ κουφίσσειεν ἐπ’ Ἄρεϊ καὶ Κυθερείῃ, μὴ σφαλερῇ
ῥαθάμιγγι νοοσφαλέος Διονύσου αἰθέρι τολμήεσσαν ἀναστήσωσιν
Ἐνυὼ ἀστέρες οἰνοπλῆγες ἐπ’ ἀλλήλοισι μανέντες, μή ποτε
βακχευθέντες ὅλοι ναετῆρες Ὀλύμπου ὄργια μιμήσαιντο
φερεσσακέων Κορυβάντων. οὐχ ἅλις αἶσχος ἐκεῖνο θεοστυγές,
ὅττι δοκεύω Τρώιον ἡβητῆρα, Διὸς δρηστῆρα κυπέλλων, οὐρανὸν
αἰσχύνοντα καὶ οἰνοχόον Διός Ἥβην, χερσὶν ἐπιχθονίῃσιν
ὅτε γλυκὺ νέκταρ ἀφύσσει; αἰδομένη δ’ ἐπὶ γαῖαν
ἐλεύσομαι· ἀμφοτέροις δὲ αἰθέρα καλλείψω, Γανυμήδεϊ καὶ
Διονύσῳ· αἰθέρα καλλείψω, Σεμέλης δόμον. εἶς δόμος ἔστω
οὐρανὸς ἀμφοτέροις, καὶ Περσέι καὶ Διονύσῳ. ἵξομαι εἰς
ἐμὸν Ἄργος, ἐς ἀγλαὸν ἄστυ Μυκήνης, ἐν χθονὶ ναιετάουσα·
σὺν ἀχνυμένῃ δὲ τεκούσῃ ἕσπεται αὐτὸς Ἄρης, σέο
νυμφίος· ἀλλὰ καὶ αὐτὴ Σπάρτης σῆς ἐπίβηθι, καὶ εὐθώρηκα
δεχέσθω χαλκείῳ σὺν Ἄρηι χολωομένην Ἀφροδίτην. οἶδα, πόθεν
μεθέπω τάδε πήματα· πατρὸς Ἐρινὺς ὕβριν ἀπαιτίζει με
βιαζομένοιο τοκῆος, ὅττι Κρόνου γενετῆρος ἐπιβρίθουσα
κυδοιμῷ σὺν Διὶ μαρναμένῳ Τιτηνιὰς ἔχραεν Ἥρη· καλὸν
ἐμοί, Διόνυσον ἰδεῖν κατὰ μέσσον Ὀλύμπου ἥμενον ἐγγὺς
Ἔρωτος, ὁμέστιον ἀφρογενείῃ, αἰγίδα κουφίζοντα μετὰ
Κρονίδην καὶ Ἀθήνην. ἀλλά, θεά, χραίσμησον, ἐμῆς δ’
ἐπίκουρον ἀνίης δός μοι κεστὸν ἱμάντα, τεὴν πανθελγέα
μίτρην, εἰς μίνα ἠριγένειαν, ὅπων Διὸς ὄμματα θέλξω, καὶ
Διὸς ὑπνώοντος ἐμοῖς Ἰνδοῖσιν ἀρήξω. δισσὴ ἐγὼ γενόμην
ἑκυρὴ σέθεν· ἡμετέρου γὰρ υἱέος Ἡφαίστοιο καὶ Ἄρεος
ἔπλεο νύμφη. δὸς χάριν ὀψιτέλεστον, ἐπεὶ κυανόχροες Ἰνδοὶ
ξεινοδόκοι γεγάσαιν Ἐρυθραίης Ἀφροδίτης, οἷς κοτέων Διόνυσος
ἐπέχραεν, οἷσι καὶ αὐτὸς θηλυμανὴς ἄστοργος ἐχώσατο
παιδοτόκος Ζεύς, καὶ στεροπὴν ἐλέλιξε συναιχμάζων Διονύσῳ·
δός μοι κεστὸν ἱμάντα βοηθόον, ᾧ ἔνι μούνῳ θέλγεις εἰν
ἑνὶ πάντα· καὶ ἄξιός εἰμι φορῆσαι, ὡς ζυγίη γεγαυῖα καὶ
ὡς συνάεθλος Ἐρώτων. ἐν δὲ τριηκοστῷ τῷ δευτέρῳ εἰσὶ
κυδοιμοὶ καὶ Διὸς ὑπναλέοιο λέχος καὶ λύσσα Λυαίου. ὥς
φαμένη παρέπεισε· δολοφράδμων δ’ Ἀφροδίτη πείθετο
κερδοσύνῃσιν, ἀνειρύσσασα δὲ κόλπου Ἥρῃ δῶρον ἔδωκε
θελήμονι κεστὸν Ἐρώτων. καί τινα μῦθον ἔλεξε χάριν θελκτῆρος
ἱμάντος· δέχνυσο τοῦτον ἱμάντα, τεῆς ἐπίκουρον ἀνίης·
θέλξεις δ’ εἰν ἑνὶ πάντα πόθων ἰθύντορι κεστῷ, ἠέλιον καὶ
Ζῆνα καὶ αἰθέρα καὶ χορὸν ἄστρων· καὶ ῥόον ἀστήρικτον
ἀτέρμονος Ὠκεανοῖο. εἶπε, καὶ Ἀσσυρίην Λιβανηίδα δύσατο
πέτρην. Ἥρη δ’ ἀστερόφοιτον ἐδύσατο κύκλον Ὀλύμπου, καὶ
ταχινὴ πάνλευκον ἑὴν ἐπεκόσμεε μορφήν· πολλάκι δ’ ἰσάζουσα
καθειμένον ἄχρι μετώπου πλαζομένης ἔστησε μετήλυδα βότρυν
ἐθείρης· καὶ πλεκτὴν θυόεντι κόμην ἐδίηνεν ἐλαίῳ, τοῦ καὶ
κινυμένοιο μετ’ αἰθέρα καὶ μετὰ πόντον γαῖαν ὅλην ἐμέθυσσε
μύρου δολιχόσκιος ὀδμή. καὶ κεφαλῇ στέφος εἶχε παναίολον,
ᾧ ἔνι πολλαὶ λυχνίδες ἦσαν, Ἔρωτος ὁμόστολοι, ὧν ἄπο
πέμπει φαιδρὰ τινασσομένων ἀμαρύγματα Κυπριδίη φλόξ· εἶχε δὲ
πέτρον ἐκεῖνον, ὃς ἀνέρας εἰς πόθον ἕλκει, οὔνομα
φαιδρὸν ἔχοντα ποθοβλήτοιο Σελήνης, καὶ λίθον ἱμείρουσαν
ἐρωτοτόκοιο σιδήρου, καὶ λίθον Ἰνδῴην φιλοτήσιον, ὅττι καὶ
αὐτὴ ἐξ ὑδάτων βλάστησεν ὁμόγνιος ἀφρογενείης, κυανέην θ’
ὑάκινθον, ἐράσμιον εἰσέτι Φοίβῳ· ἀμφὶ δ’ ἑοῖς πλοκάμοισιν
ἐρωτίδα δήσατο ποίην, ἣν φιλέει Κυθέρεια καὶ ὡς ῥόδον, ὡς
ἀνεμώνην, καὶ φορέει μέλλουσα μιγήμεναι υἱέι Μύρρης· καὶ
λαγόνας στεφανηδὸν ἀήθεϊ δήσατο κεστῷ· εἶχε δὲ ποικίλον
εἷμα παλαίτατον, ᾧ χύτο νύμφης κρυπταδίῃ φιλότητι
κασιγνήτων ὑμεναίων νυμφίον ἀρχαίης ἔτι λείψανον αἷμα
κορείης, κουριδίης φιλότητος ἵνα μνήσειεν ἀκοίτην· νιψαμένη
δὲ μὲτωπα καλύψατο νώροπι πέπλῳ, καὶ περόνην συνέεργεν, ἑοῦ
κληῖδα χιτῶνος· καὶ δέμας ἀσκήσασα καὶ ἀθρήσασα κατόπτρῳ
ὡς πτερὸν ἠὲ νόημα δῑ αἰθέρος ἔδραμε Ἥρη. καὶ Διὸς
ἐγγὺς ἵκανεν· ἰδὼν δέ μιν ὑψιμέδων Ζεὺς θερμοέρους ἐς
Ἔρωτας ἱμάσσετο κέντορι κεστῷ· καὶ Διὸς εἰσορόωντος
ἐδουλώθησαν ὀπωπαί· καί μιν ὀπιπεύων Κρονίδης ἐξείρετο
μύθῳ· Ἥρη, τίπτε βέβηκας Ἑώιον εἰς κλίμα γαίης; τίς χρειώ
σε κόμιζε; τί σήμερον ἐνθάδε βαίνεις; ἦ ῥα πάλιν κοτέουσα
κορύσσεαι οἴνοπι Βάκχῳ, καὶ ποθέεις Ἰνδοῖσιν ὑπερφιάλοισιν
ἀρῆξαι; ἔννεπε· καὶ γελόωντι νόῳ πολυμήχανος Ἥρη ζηλομανὴς
ἀγόρευε παραιφαμένη παρακοίτην· Ζεῦ πάτερ, ἄλλος ἔχει με
φίλος δρόμος· οὐ γὰρ ἱκάνω Ἄρεος Ἰνδῴοιο καὶ Ἰνδοφόνου
Διονύσου ἀλλοτρίας μεθέπουσα μεληδόνας, ἀντολίης δὲ γείτονος
Ἠελίοιο μετέρχουαι αἴθοπας αὐλὰς σπερχομένη· πτερόεις γὰρ
Ἔρως παρὰ Τηθύος ὕδωρ Ὠκεανηιάδος Ῥοδόπης δεδονημένος
οἴστρῳ συζυγίην ἀπέειπε· καὶ ἔπλετο κόσμος ἀλήτης, καὶ
βίος ἀχρήιστος ἀποιχομένων ὑμεναίων· τοῦτον ἐγὠ καλέουσα
παλίνδρομ(??)ς ἐνθάδε βαίνω· οἶσθα γάρ, ὡς Ζυγίη
κικλήσκομαι, ὅττι καὶ αὐτῆς χεῖρες ἐμαὶ κρατέουσι
τελεσσιγόνου τοκετοῖο. τοῖον ἔπος βοόωσαν ἀμείβετο θερμὸς
ἀκοίτης· νύμφα φίλη, λίπε δῆριν· ἐμὸς Διόνυσος ἀγήνωρ
ἀμώων προθέλυμνον ἀβακχεύτων γένος Ἰνδῶν χαιρέτω·
ἀμφοτέρους δὲ γαμήλια λέκτρα δεχέσθω· οὐ γὰρ ἐπιχθονίης
ἀλόχου πόθος, οὐδὲ θεαίνης θυμὸν ἐμὸν θελκτῆρι τόσον
βακχεύσατο κεστῷ οὐδ’ ὅτε Τηϋγέτης Ἀτλαντίδος, ἧς ἀπὸ
λέκτρων πρεσβυγενὴς πολιοῦχος ἀεξήθη Λακεδαίμων· οὐ τόσον
ἠρασάμην Νιόβης παρὰ γείτονι Λέρνῃ, κούρης ἀρχεγόνοιο
Φορωνέος· οὐ τόσον Ἰοῦς φοιτάδος Ἰναχίης ταυρώπιδος, ἣ
παρὰ Νείλῳ τίκτε γονὴν Ἐπάφοιο καὶ ἀρχεγόνου Κεροέσσης· οὐ
Παφίης τόσον ἦλθον ἐς ἵμερον, ἧς χάριν εὐνῆς Κενταύρους
ἐφύτευσα βαλὼν σπόρον αὔλακι γαίης· ὡς σέο νῦν μεθέπω
γλυκερὸν πόθον, ἦ ῥα καὶ αὐτὴ ὡς Ζθγίη γεγαυῖα καὶ ὡς
μεδέουσα γενέθλης Κυπριδίοις βελέεσσιν ὀιστεύεις παρακοίτην;
ὣς εἰπὼν χρυσέας νεφέλας πυργηδὸν ἑλίξας δινωτὴν ἐπίκυρτον
ἐνεσφαίρωσε καλύπτρην· καὶ θαλάμου ποιητὸς ἔην τύπος, ὃν
τότε κύκλῳ ἴριδος αἰθερίης ἑτερόχροος ἔστεφε μορφὴ
πορφυρέη, καιὶ Ζηνὶ καὶ ἀγλαοπήχεϊ νύμφῃ αὐτόματον σκέπας
ἦεν ὀρσσαύλων ὑμεναίων, καὶ τύπος αὐτοτέλεστος ἀναγκαίης
πέλεν εὐνῆς. οἱ δὲ γάμου χαρίεντος ὁμίλεον ἠδέι θεσμῷ·
γαῖα δὲ κηώεσσαν ἀναπτύξασα λοχείην ἄνθεσιν ἱμερτοῖσι
γαμήλιον ἔστεφεν εὐνήν· καὶ κρόκος ἐβλάστησε Κίλιξ καὶ
ἐφύετο μῖλαξ, θήλεϊ δ’ ἄρσενα φύλλα συνέπλεκε γείτονι
ποίῃ, οἷα πόθου πνείων καὶ ἐν ἄνθεσιν ἁβρὸς ἀκοίτης,
καὶ λέχος ἀμφοτέρων ἐπεκόσμεε διπλόος ὄρπηξ, Ζῆνα κρόκῳ
πυκάσας καὶ μίλακι σύγγαμον Ἥρην· καὶ Διὸς ὀξὺν ἔρωτα
νοήμονι δείκνυε σιγῇ ἱμερόεις νάρκισσος ἐπιθρῴσκων
ἀνεμώνῃ. οὐδέ τις ἀθανάτων σκιόεν λέχος, οὐ τότε Νύμφαι
γείτονες, οὐ Φαέθων πανεπόψιος, οὐδὲ καὶ αὐτῆς ἔδρακεν
ἄφθιτα λέκτρα βοώπιδος ὄμμα Σελήνης· πυκνοῖς γὰρ νεφέεσσιν
ἐμιτρώθη σκέπας εὐνῆς, καὶ Διὸς ὄμματα θέλξεν ὁμόστολος
Ὕπνος Ἐρώτων. ὄφρα μὲν ἁβρὸς ἴαυεν ἐν ἄνθεσι θελγόμενος
Ζεύς, ἀγκὰς ἔχων παράκοιτιν ἀθηήτων ἐπὶ λέκτρων, τόφρα δὲ
ποικιλόμορφος ἐν οὔρεσι φοιτὰς Ἐρινὺς νεύμασιν Ἡραίοισιν
ἐθωρήχθη Διονύσῳ· καὶ κτύπον ἐσμαράγησεν ἐπ’ ὀφθαλμοῖσι
Λυαίου, σεισαμένη βαρύδουπος ἐχιδνήεσσαν ἱμάσθλην· καὶ
κεφαλὴν ἐλέλιξε, δρακοντείων δὲ κομάων φρικτὰ τινασσομένων
ἐπεσύρισε λοίγιος ἠχώ, καὶ σκοπιὴν ἔρραινον ἐρημάδα
πίδακες ἰοῦ ἄλλοτε θηρείοιο τύπον φαίνουσα προσώπου
αἰνομανὴς ἔφριξε λέων πυκινότριχι λαιμῷ, χάσματι φοινήεντι
καταΐσσων Διονύσου. τὸν μὲν ἀμερσινόοιο κατάσχετον ἅλματι
λύσσης Ἄρτεμις ἐσκοπίαζε, καὶ ἤθελε λύσσαν ἐλάσσαι, ἀλλά
μιν ἐπτοίησε βαρύκτυπος ὑψόθεν Ἥρη, πυρσὸν ἀκοντίζουσα· καὶ
εἴκαθε δεσπότις ἄγρης μητρυιῇ κοτέουσα· φύλαξ δέ τις
ἔπλετο Βάκχου μαινομένου, καὶ θῆρας ἑοὺς ἀνέκοψεν ἀπειλῇ,
καὶ κύνας ἀγρευτῆρας ἐπεσφηκώσατο δεσμῷ, αὐχενίων σφίγξασα
πολύπλοκον ὁλκὸν ἱμάντων, μὴ χρόα δηλήσαιντο νοοσφαλέος
Διονύσου. Νερτερίῳ δὲ Μέγαιρα κελαινιόωσα χιτῶνι εἰς ζόφον
αὖτις ἵκανεν, ἐπαιθύσσουσα Λυαίῳ φάσματα ποικιλόμορφα· κατὰ
Βρομίοιο δὲ πολλαὶ ἰοβόλοι ῥαθάμιγγες ὀιστεύοντο καρήνου
καὶ βλοσυροὶ σπινθῆρες· ἀεὶ δέ οἱ ἔνδον ἀκουῆς Ταρταρίης
σύριζε λαθίφρονος ἦχος ἱμάσθλης. καὶ μογέων Διόνυσος
ἐρημάδος ἔνδοθι λόχμης δύσβατα φοιτητῆρι διέστιχεν οὔρεα
ταρσῷ ἄσθματι δαιμονίῳ δεδονημένος· ἀμφὶ δὲ πέτραις,
οἰστρομανὴς ἅτε ταῦρος, ἑάς ἤρασσε κεραίας, τρηχαλέον
μύκημα χέων λυσσώδεϊ λαιμῷ· Πᾶνα δὲ καλλείψασα καὶ
ὑστερόφωνον ἀοιδὴν φθόγγῳ μαινομένῳ μυκήσατο δύσθροος Ἠχώ,
ἀντίτυπον θρασὺν ἦχον ἀμειβομένη Διονύσου. καὶ βαλίας
ἐλάφους, λασίας δ’ ἐδίωκε λεαίνας Βάκχος ἀελλήεις, μεθέπων
ὀρεσίδρομον ἄγρην· οὐδέ οἱ ἄγχι λέων θρασὺς ἤιε·
ταρβαλέη δὲ ἄρκτος ἐριπτοίητος ἐκεύθετο φωλάδι πέτρῃ
λύσσαν ἀπειλητῆρος ὑποπτήσσουσα Λυσίου, δεχνυμένη βλοσυρῇσι
θεήλατον ἦχον ἀκουαῖς· μηκεδανοὺς δὲ δράκοντας ἐρειδομένους
τινί πέτρῃ μείλιχα λιχμώοντας ἀπέθρισε νηλέι θύρσῳ· καὶ
σκοπιὰς ἐτίναξε τανυγλώχινι κεραίῃ κτείνων ἀκλινέων
ἱκετήσια φῦλα λεόντων· καί δρύας εὐκάρποιο μετερρίζωσεν
ἀρούρης, Ἁδρυάδας δ’ ἐδίωκεν· ὀιστεύων δὲ κολώνας Νηιάδας
ποταμοῖο μετήλυδας ἤλασε Νύμφας. Βασσαρίδες δ’ ἀλάληντο καὶ
οὐχ ἥπτοντο Λυαίου, καὶ Σάτυροι φρίσσοντες ἐνεκρύπτοντο
θαλάσσῃ, οὐδέ οἱ ἐγγὺς ἵκοντο τεθηπότες ὄγκον ἀπειλῇς,
μή σφιν ἐπαΐξειε χέων ἑτερόθροον ἠχώ, ἀφρὸν ἀκοντίζων
χιονώδεα, μάρτυρα λύσσης. Δηριάδης δ’ ὑπέροπλον ἔχων θράσος
ἔχραε Βάκχαις, νεύμασιν Ἡραίοισι τινασσομένου Διονύσου. ὡς δ’
ὅτε χειμερίων ῥοθίων μυκώμενος ὁλκῷ ἄπλοος ἀντιπόροις
βακχεύετο πόντος ἀέλλαις, κύμασιν ἠλιβάτοισι κατάρρυτον ἠέρα
νίφων. πρυμναίους δὲ κάλωας ἀφειδέι κύματος ὁρμῇ λαίλαπες
ἐρρήξαντο, καὶ ἄσθματι λαῖφος ἐλίξας ἰστὸν ἀνεχλαίνωσε
κεκυφότα λάβρος ἀήτης λαίφεσιν ἀμφίζωστον, ἐδοχμώθη δέ
κεραίη, ναῦται δ’ ἀσχαλόωντες ἐπέτρεπον ἐλπίδα πόντῳ· ὣς
τότε Βάκχον ὄρινεν ὅλον στρατὸν Ἰνδικὸς Ἄρης. ἔνθά τις
οὐ κατὰ κόσμον ἔην ἔρις, οὐ κλόνος ἀνδρῶν ἶσος ἔην, οὐ
δῆρις ὁμοίιος· ἀκάματος γὰρ νόστιμος ἐγρεκύδοιμος ἐπέβρεμε
χάλκεος Ἄρης, Μωδαίου προμάχοιο φέρων τύπον, ὃς πλέον
ἄλλων ὑσμίνης ἀκόρητος ἀτερπέι τέρπετο λύθρῳ, ᾧ πλέον
εἰλαπίνης φόνος εὔαδεν· ἐν δὲ βοείῃ, οἶά τε Γοργείων
πλοκάμων ὀφιώδεας ὁλκούς, γραπτὸν ἐυσμήριγγος ἔχων ἴνδαλμα
Μεδούσης Δηριάδῃ πέλεν ἶσος, ὁμόχροος· οὖ τότε μορφῆς
ῥιγεδανῆς ἀγέλαστον ἔχων μίμημα προσώπου, καὶ σκολιὴν
πλοκαμῖδα φέρων καὶ σῆμα βοείης, αἰνομανὴς πεφόρητο μόθῳ
λαοσσόος Ἄρης, καὶ προμάχους θάρσυνεν. ὁμογλώσσῳ δ’
ἀλαλητῷ Βάκχου μὴ παρεόντος ἀταρβέες ἔβρεμον Ἰνδοί, καὶ
κτύπον ἐννεάχιλον ἐπέκτυπε λοίγιος Ἄρης, φοιταλέην συνάεθλον
ἔχων Ἔριν· δὲ κυδοιμοῖς στῆσε Φόβον καὶ Δεῖμον ὀπάονα
Δηριαδῆος. καὶ στρατιὴν οἴστρησαν ἐρημονόμου Διονύσου
Δηριάδης καὶ κῶμα Διὸς σύνδρομος Ἄρης. συμμιγέες δὲ φάλαγγες
ὁμοζήλοιο κυδοιμοῦ Βασσαρίδων στίχα πᾶσαν ἐμιτρώσαντο
σιδήρῳ, καὶ πολέες φεύγοντες ἐνὶ κτείνοντο φονῆι, θεινόμενοι
ξιφέεσσιν, Ὁμηρίδες, εἴπατε, Μοῦσαι, τίς θάνε, τίς δούπησεν
ὑπ’ ἔγχεϊ Δηριαδῆος· Αἰβίαλος Θύαμίς τε καὶ Ὀρμένιος καὶ
Ὀφέλτης, Κρίασος Ἀργασίδης, Τελέβης καὶ Λύκτιος Ἀνθεὺς καὶ
Θρόνιος καί Ἄρητος ἐυμμελίης τε Μοληνεὺς ἀλκήεις τε
Κόμαρκος· ἐτείνετο δ’ ἄλλος ἐπ’ ἄλλῳ ἔγχεϊ Δηριάδαο
νέκυς στρατός· ὀλλυμένων δὲ ὃς μὲν ἔην δαπέδῳ
τετανυσμένος, ὃς ῥεέθροις πλώετο κυματόεντα φέρων μόθον ὃς
δὲ θαλάσσῃ ἀγχιπόρῳ δέδμητο, διωκόμενον δὲ σιδήρῳ κύμασιν
ἀρτιχάρακτον Ἄραψ τυμβεύσατο Νηρεύς· ὃς δὲ θυελλήεντι δῑ
οὔρεος ἔδραμε ταρσῷ κῆρα φυγών, ἕτερος δὲ πεπαρμένον
ἔγχος ἐάσας μεσσοπαγὲς περὶ νῶτα μετέστιχεν ἔνδια λόχμης,
χρηίζων ἀπεόντος ἀλεξικάκου Διονύσου. Αὐχήεις δ’ Ἐχέλαος
ἀτυμβεύτῳ πέσε πότμῳ, Μορρέος ἠλιβάτοιο τυπεὶς ῥηξήνορι
πέτρῳ, Κύπριος, ἀρτιχάρακτον ἔχων ἔτι κύκλον ὑπήνης,
ὑψικόμῳ φοίνικι πανείκελος· ἐν δὲ κυδοιμοῖς ἁβρὸς
ἀκερσικόμης ἐκυλίνδετο λαμπάδα σείων, πληγεὶς ἰσχίον ἄκρον,
ἄκρον, ὅπῃ χροὸς ἥλικι δεσμῷ συμφερτὸν κοτύλῃ φύσις
ἥρμοσεν ἄξονα μηροῦ· καὶ θάνεν ἁπτομένην κρατέων ἔτι
μυστίδα πεύκην, ἀσπαίρων δὲ κάρηνον ἑῷ τεφρώσατο πυρσῷ,
φλέξας λιγνυόεντι πολύπλοκα βόστρυχα δαλῷ. καί οἱ ἐπαυχήσας
φιλοκέρτομος ἴαχε Μορρεύς· κοῦρε, φατιζομένης ἀλλότριε σεῖο
τιθήνης, ἡβητὴρ Ἐχέλαε, γονὴν ἐψεύσαο Κύπρου· οὐκ ἀπὸ
Πυγμαλίωνος ἔχεις γένος, ᾦ πόρε Κύπρις μηκεδανὴν βιότοιο
πολυχρονίοιο πορείην· οὔ σε τεῆς Παφίης ἐρρύσατο νυμφίος
Ἄρης· οὐδέ σοι ἄσπετα κύκλα παλιννόστων ἐνιαυτῶν δῶκε τεὴ
Κυθέρεια καὶ οὐ σκάζουσαν ἀπήνην, ὄφρα φύγῃς σέο πότμον
ἀλεξιμόρων ἐπὶ δίφρων, ἡμιόνων βαρύγουνον ἀεὶ δρόμον
ἡνιοχεύων. ἤλιτον, ἐκ Κύπροιο φέρεις γένος· ὠκύμορον γὰρ
Αρης καὶ σὲ δάμασσεν ὁμοίιον υἱέι Μύρρης. ὣς εἰπὼν
πρυλέεσσι δορυσσόος ᾔχμασε Μορρεύς· εἰλιπόδην δὲ Βίλιθον
ἑλὼν καὶ Δένθιν ὀλέσσας, αὐχένα δ’ ὀρχηστῆρος Ἐριγβώλοιο
δαΐξας ἔγχεϊ τηλεβόλῳ Φρυγίους ἐφόβησε μαχητάς· Σηβέα δ’
ὀκριόεντι κατεπρήνιξε βελέμνῳ· Θηβαίων δὲ φάλαγγα καί
Ἀκταίωνα διώκων ἔκτανεν Εὐβώτην, Καδμηίδος ἀστὸν ἀρούρης,
σύννομον Ἀκταίωνος. ὁμοφθόγγῳ δ’ ἀλαλητῷ πολλοὶ Δηριάδαο
πεφυζότες ἄπλετον ἀλκὴν πασσυδὸν ὠλίσθησαν ὁμόζυγος εἰς
λίνα Μοίρης, αὐτοφόνῳ θνήσκοντες ἀλοιητῆρι σιδήρῳ, ἀνδρὸς
ἑνὸς ῥιπῇσιν· ἐπ’ ἀλλήλοις δὲ πεσόντες αἱμαλέῃ στοιχηδὸν
ἐπεστόρνυντο κονίῃ Κρίμισος, Ἱμαλέων, Φράσιος, Θάργηλος,
Ἰάων, οἶσι δαϊζομένοις ἐναρίθμιος ἤριπε Κοίλων, καὶ νέκυς
αἱματόεντι Κύης ἐκυλίνδετο πότμῳ· καὶ φόνος ἄσπετος ἔσκε·
δαϊζιμένων δέ σιδήρῳ ἐχθρῷ διψὰς ἄρουρα θελήμονι λούσατο
λύθρῳ, δεχνυμένη ξένον ὄμβρον Ἐνυαλίου νιφετοῖο. Βακχείης
δέ φάλαγγος ἔην κλόνος· ἀσταθέες γὰρ πεζοὶ μὲν δεδόνηντο,
φυγοπτολέμων δ’ ἐλατήρων εἰς φόβον εὐλάιγγες ἀνεκρούοντο
χαλινοί· ὧν ὁ μὲν οὐρεσίφοιτος ἐδύσατο κοιλάδα πέτρην, ὃς
δὲ μολὼν τανύφυλλον ὑπὸ κλέτας ἕζετο λόχμης κρυπτόμενος
πετάλοισιν, ὁ δὲ σπήλυγγα λεόντων, ἄλλος ἀμαιμακέτοιο
μετήιεν ἔνδιον ἄριτου· καί τις ἀερσιλόφοιο διὰ πρηῶνος
ἀλύξας ποσσὶν ὀρεσσινόμοισι διέστιχεν ἄκρα κολώνης. Βάκχη δ’
ἀρτιτόκοιο παρήλυθε θηρὸς ἐναύλους, ταρβαλέῳ πρηῶνα
διαστείβουσα πεδίλῳ· οὐ γὰρ ἔχειν μενέαινε λεοντείην ἔτι
πέτρην, ἀλλὰ λιποσθενέων ἐλάφων ἐκίχησε καλιὴν ἤθεσιν
ἀδρανέεσσιν, ἐπεὶ προτέρην φρένα Βάκχη εἰς κραδίην ἐλάφοιο
μετέτραπεν ἀντὶ λεαίνης. καί τις ἀελλοπόδων Σατύρων δειδήμονι
ταρσῷ ἔτρεχεν, ἀσταθέεσσιν ἀσάμβαλος εἴκελος αὔραις,
φεύγων Δηριάδαο θεημάχον ὄγκον ἀπειλῆς. καὶ σκοπέλους
ἐδίωκε γέρων Σειληνὸς ἀλήτης· πολλάκι δ’ εἰς χθόνα πῖπτε
κονιομένοιο προσώπου, ὀκλάζων βαρύγουνος ὀλισθηροῖσι πεδίλοις,
ἔμπαλιν ὀρθώσας λάσιον δέμας· ἐν δὲ κολώναις ἀντὶ μόθου
κεκάλυπτο, καὶ Εὔιον ἔγχος ἀνάγκῃ κάλλιπεν ἀπτολέμοισι
μεμηλότα θύρσον ἀέλλαις, καὶ μόγις εὐπήληκος ἀλεύατο
Μορρέος αἰχμήν. ὀκναλέοις δὲ πόδεσσιν ἐχάζετο νωθρὸς
Ἐρεχθεύς, ἐντροπαλιζομένην τανύων εὔκυκλον ὀπωπήν,
αἰδόμενος μενέχαρμον ἑὴν πολιοῦχον Ἀθήνην. Βακχείην δ’
ἀέκων ἠρνήσατο Μαινάδα χάρμην λαιὸν Ἀρισταῖος βεβολημένος
ὦμον ὀιστῷ. καὶ στρατιὴν ἀλέεινε δοριθρασέων Κορυβάντων
οὐτηθεὶς λασίοιο κατὰ στέρνοιο Μελισσεύς, μαζὸν Ἐρυθραίῃ
κεχαραγμένος ἄκρον ἀκωκῇ. καὶ βλοσυροὶ Κύκλωπες ἀναιδέες
εὔποδι ταρσῷ εἰς φόβον ἠπείγοντο τεθηπότες, οἷς ἄμα
φεύγων Ἰνδῴην ἀδόνητος ἐλίμπανε Φαῦνος Ἐνυώ. εὐκεράου δὲ
φάλαγγος ὅλον στρατὸν εἰς φόβον ἕλκων πρεσβυγενὴς φύξηλις
ἐχάζετο Παρράσιος Πάν, σιγαλέοις δὲ πόδεσσιν ἐδύσατο δάσκιον
ὕλην, μή μιν ἴδῃ φεύγοντα δῑ οὔρεος ἄστατος Ηχώ. καί οἱ
ἐπεγγελάσειε καὶ ἀδρανέοντα καλέσσῃ. καὶ πρόμαχοι τότε
πάντες ὑπέκφυγον· ἐν δὲ κυδοιμοῖς Αἰακὸς αὐτόθι μοῦνος
ἐλείπετο, μαρνάμενος δὲ δεύετο μὴ παρεόντος ἀνικήτου
Διονύσου· ἔμπης δ’ αὐτόθι μίμνεν. ἀπὸ σκοπέλοιο δὲ Νύμφαι
Νηιάδος βυθίοισιν ἐνεκρύπτοντο μελάθροις· αἱ μὲν
Ὑδασπιάδεσσιν ὁμήλυδες, αἱ δὲ φυγοῦσαι Ἰνδὸν ἐς
ἀγχικέλευθον ἐναυλίζοντο ῥεέθροις, ἄλλαι Συδριάδεσσιν
ὁμόστολοι, αἱ δ’ ἐνὶ Γάγγῃ λύθρον ἀπεσμήξαντο νεόσσυτον,
ἃς τότε πολλὰς ἐρχομένας ἀγεληδὸν ἐς ὑδατόεντας ἐναύλους
νηιὰς ἀργυρόπεζα φιλοξείνῳ πυλεῶνι δέξατο κυματόεντος ἐς
αὔλια παρθενεῶνος. ἄλλαι Ἁμαδρυάδος σκιεροῖς κρύπτοντο
κορύμβοις, δυσάμεναι δρυόεντας ἀνοιγομένους κενεῶνας. πολλαὶ δ’
ὑγροτόκους ὑπὸ πίδακας ἐγγύθι πέτρης Βασσαρίδες κρουνηδὸν
ἐκώκυον· ἀρτιχύτῳ δὲ ὄμβρῳ δακρυόεντι φιλοθρήνοιο προσώπου
πληθομένη βαθύκολπος ὅλη πορφύρετο πηγή, μυρομένη βαρὺ πένθος
ἀπενθήτου Διονύσου. ἐν δὲ τριηκοστῷ τριτάτῳ Μορρῆα δαμάζει
φλέξας θοῦρος Ἔρως ἐπὶ κάλλεϊ Χαλκομεδείης. αὐτὰρ ὁ
φοιταλέῳ πεφορημένος ἅλματι ταρσῶν εὐκεράῳ ταχύγουνος
ὁμοίιος ἔσσυτο ταύρω, λοίγιον ἄσθμα χέων ἑτερόφρονος
οἴδματι λύσσης. καὶ Χάρις ὠκυπέδιλος Ἐρυθραίῳ παρὰ κήπῳ
φυταλιὴν εὔοδμον ἀμεργομένη δονακήων, ὄφρα πυριπνεύστων
Παφίων ἔντοσθε λεβήτων Ἀσσυρίου μίξασα χυτὰς ὠδῖνας ἐλαίου
ἄνθεσιν Ἰνδῴοισι μύρον τεύξειεν ἀνάσσῃ, ὁππότε παντοίην
δροσερὴν ἐδρέψατο ποίην, χῶρον ὅλον θηεῖτο· καὶ ἀγχιπόρῳ
παρὰ λόχμῃ λύσσαν ἑοῦ γενετῆρος ὀπιπεύουσα Λυαίου ἀχνυμένη
δάκρυσε, φιλοστόργῳ δὲ μενοινῇ πενθαλέοις ὀνύχεσσιν ἑὰς
ἐχάραξε παρειάς· καὶ Σατύρους σκοπίαζεν ὑποπτήσσοντας Ἐνυώ,
Κωδώνην δ’ ἐνόησε μινυνθαδίην τε Γιγαρτὼ κεκλιμένας ἐφύπερθεν
ἀτυμβεύτοιο κονίης· Χαλκομέδην δ’ ἐλέαιρε θυελλήεντι πεδίλῳ
μαινομένου Μορρῆος ἀλυσκάζουσαν ἀκωκήν, καὶ φθονερὴ δεδόνητο
ῥοδώπιδος εἵνεκα κούρης, μή ποτε νικήσειεν ἐς ἀγλαΐην
Ἀφροδίτην. ἀχνυμένη δ’ ἐς Ὄλυμπον ἀνήιε, πενθάδι σιγῇ
ἄλγος ἑοῦ γενετῆρος ὑποκλέπτουσα Λυαίου· καὶ χλόος
εὐκύκλοιο παρηίδος ἄνθος ἀμείψας μαρμαρυγὴν στίλβουσαν
ἀπημάλδυνε προσώπου. τὴν δὲ κατηφιόωσαν Ἀδωνιὰς ἔννεπε
Κύπρις, τοῖον ἔπος βοόωσα παρήγορον, ἐκ δὲ προσώπου Πασιθέης
ἐνόησεν ἄχος κήρυκι σιωπῇ· νύμφα φίλη, τί παθοῦσα τεὴν
ἠλλάξαο μορφήν; παρθένε, πῶς μετάμειψας ἐρευθαλέην σέο
μορφήν; εἰαρινὴν δ’ ἀκτῖνα τίς ἔσβεσε σεῖο προσώπου;
οὐκέτι σῶν μελέων ἀμαρύσσεται ἄργυφος αἴγλη· οὐκέτι δ’.
ὡς τὸ πρόσθε, τεαὶ γελόωσιν ὀπωπαί. ἀλλὰ τεὰς ἀγόρευε
μεληδόνας· ἦ ῥά σε τείρει υἱὸς ἐμός, φιλέεις δὲ
ποθοβλήτῳ παρὰ πέτρῃ οἷα Σεληναίη τινὰ βουκόλον; ἦ ῥά
που αὐτὴν καὶ σὲ μετ’ Ἠριγένειαν Ἔρως ἐπεμάστιε κεστῷ;
οἶδα, πόθεν χλοάουσι παρηίδες· ὅττί σε κούρην νυμφίος
ἀχλυόεις νυμφεύεται Ὕπνος ἀλήτης· οὐ μὲν ἀναινομένην σε
βιήσομαι, οὐδὲ συνάψω λευκάδι Πασιθέῃ μελανόχροον Ὕπνον
ἀκοίτην. ὣς φαμένης δάκρυσε Χάρις καὶ ἀμείβετο μύθῳ·
ἀενάου κόσμοιο φυτοσπόρε, μῆτερ Ἐρώτων, βουκόλος οὐ κλονέει
με, καὶ οὐ θρασὺς ἵμερος Ὕπνου. οὐ πέλον Ἠριγένεια
δυσίμερος ἠὲ Σελήνη, ἀλλὰ πόνος περίφοιτος ἀνιάζει με
Λυαίου, πατρὸς ἐμοῦ φρίσσοντος Ἐρινύας· ὑμετέρου δέ, εἰ
δύνασαι, προμάχιζε κασιγνήτου Διονύσου. ἔννεπε, καὶ γενετῆρος
ὅλον πόνον εἶπεν ἀνάσσῃ Βασσαρίδων τε φάλαγγας ἀπείρονας,
ἅς κτάνε Μορρεύς, καὶ Σατύρων φύξηλιν ὅλον στρατόν, εἶπε
καὶ αὐτὴν δαιμονίην μάστιγα τινασσομένου Διονύσου καὶ κινυρὴν
σπαίρουσαν ὑπὲρ δαπέδοιο Γιγαρτώ, Κωδώνην τ’ ἀγόρευε
προώριον· αἰδομένη δὲ πένθος ὁμοῦ καὶ κάλλος ἐπέφραδε
Χαλκομεδείης. καὶ ῥοδέου σπινθῆρα μεταλλάξασα προσώπου ἠθάδα
ῥῖψε γέλωτα φιλομμειδὴς Ἀφροδίτη. ἀγλαΐην δ’ ἐκέλευσε
διάκτορον, ὄφρα καλέσσῃ υἱέα θοῦρον Ἔρωτα μετάρσιον
ἠεροφοίτην, ἀνδρομέης γονόεντα κυβερνητῆρα γενέθλης. καὶ
Χάρις ἴχνος ἔκαμψε, πολυστρέπτῳ δὲ προσώπῳ σὺν χθονὶ
πόντον ὄπωπε καὶ οὐρανόν, εἴ που ἐφεύροι ἄστατον ἴχνος
Ἔρωτος, ἐπεὶ πτερὰ πάντοθι πάλλει, τέτραχα τεμνομένην
κυκλούμενος ἄντυγα κόσμου. Εὖρε δέ μιν χρυσέοιο περὶ ῥίον
ἄκρον Ὀλύμπου νεκταρέας ῥαθάμιγγας ἀκοντίζοντα κυπέλλοις·
πὰρ δέ οἱ ἵστατο κοῦρος ὁμέψιος ἁβρὸν ἀθύρων, εὐχαίτης
Ὑμέναιος· ἀερσινόου δὲ τεκούσης οὐρανίης σοφὸν ἔργον
ἐπισταμένης δρόμον ἄστρων σφαῖραν ἄγων τροχόεσσαν ἀέθλια
θήκατο νίκης, Ἄργου δαιδαλέης ἀντίρροπον εἰκόνα μορφῆς· καὶ
πτερόεις εὔκυκλον Ἔρως μητρῷον ἀείρων χρύσεον ὁρμὸν
ἔθηκε θαλασσαίης Ἀφροδίτης, νίκης φαιδρὸν ἄγαλμα παναίολον·
ἀργύρεος δὲ κεῖτο λέβης ἐν ἀγῶνι, καὶ οἰνοχύτου βρέτας
Ἥβης μεσσοφανῆ σκοπὸν εἶχε· καὶ ἱμερόεις Γανυμήδης
οἰνοχόος Κρονίδαο δικασπόλος ἦεν ἀγῶνος, στέμμα φέρων
παλάμῃσι. Φιλακρήτων δὲ βολάων λαχμὸς ἔην, μεθέπων
ἑτερότροπα δάκτυλα χειρῶν· καὶ τὰ μὲν ὀρθώσαντες ἀνέσχεθον,
ἄλλα δὲ καρπῷ χειρὸς ἐπεσφήκωτο συνήορα σύζυγι δεσμῷ·
ἀμφοτέροις δ’ ἔρις ἦεν ἐπήρατος. Ἁβροκόμης δὲ πρῶτα λαχὼν
Ὑμέναιος ἕλεν δέπας, ἱπταμένην δὲ νεκταρέην ῥαθάμιγγα
μετάρσιον ἠέρι πέμπων ῥῖψε λέβητος ὕπερθε· καὶ οὐ τότε
μητέρι Μούσῃ εὐχωλὴν ἀνέφηνε· διεσσυμένη δὲ κυπέλλου ἠέρα
μέσσον ἔτυψεν ἀερσιπότητος ἐέρση, ἀλλὰ παρατρέψασα βολὴν
βητάρμονι παλμῷ ἑλκομένη παλίνορσος ἀγάλματος ἀμφὶ προσώπῳ
ἄψοφος ἄκρον ἔτυψεν ἀδουπήτοιο καρήνου· δεύτερος
αἰολόμητις Ἔρως τεχνήμονι θεσμῷ ἱμερόεν δέπας εἶλε, καὶ
εὔξατο Κυπρογενείῃ λάθριος ἐν πραπίδεσσι, καὶ ἀπλανὲς ὄμμα
τανύσσας εἰς σκοπὸν ἠκόντιζεν ἑκηβόλον ἰκμάδα πέμπων·
νεκταρέου δὲ ποτοῖο παλινδίνητος ἐέρση ἰθυτενὴς ἄγναμπτος
ἀγάλματος ὑψόθι κόρσης ἠερόθεν βαρύδουπος ἐπεσμαράγησε
μετώπῳ· ἴαχε δ’ ἁβρὸν ἄγαλμα, καὶ υἱέι Κυπρογενείης
χρυσέῳ ἐσμαράγησε λέβης ἐπινίκιον ἠχώ· καὶ στέφος ἁβρὸν
Ἔρωτι πόρεν γελάσας Γανυμήδης· καὶ ταχὺς αἰόλον ὁρμὸν
ἑλὼν καὶ σφαῖραν ἀείρων διπλόον εἶχεν ἄεθλον
ἐυρραθάμιγγος ἀγῶνος, σκιρτήσας δὲ πόδεσσι, κυβιστήσας δὲ
καρήνῳ κυδιόων ἐχόρευεν Ἔρως θρασύς· ἀντιπάλου δὲ πολλάκις
ἀχνυμένοιο κατήγαγε χεῖρα προσώπου. ἀγλαΐη δέ οἱ ἄγχι
παρίστατο· τερψινόου δὲ δέξατο χερσὶν ἄνακτος ἀέθλια· νεῦσε
δὲ κούρῳ νόσφι μολεῖν, καὶ Ἔρωτος ἐς οὔατα μάρτυρι σιγῇ
ψευδομένης ἀγόρευε δολόφρονα μῦθον ἀνάσσης· πανδαμάτωρ
ἀδάμαστε, βιοσσόε σύγχρονε κόσμου, σπεῦσον, ἐπεὶ Κυθέρεια
βιάζεται, οὐδέ τις αὐτῇ ἀμφιπόλων παρέμιμνε, Χάρις φύγεν,
ᾤχετο Πειθώ, καὶ Πόθος ἀστήρικτος ἐχάζετο· σοὶ δέ με
μούνην πέμψεν ἀνικήτοιο τεῆς χατέουσα φαρέτρης. ὣς φαμένην
ἐρέεινεν Ἔρως, ἴνα πάντα δαείη· ὅττι νέοι ξύμπαντες,
ἀτέρμονος ὁππότε μύθου ἀρχὴν εἰσαΐουσι, τέλος σπεύδουσιν
ἀκοῦσαι· καὶ στομάτων ἀχάλινον ἀπερροίβδησεν ἰωήν· τίς
Παφίην ἀκάχησεν ἐμήν; ἵνα χεῖρα κορύσσω μαρνάμενος
πάντεσσι· βιαζομένης δὲ τεκούσης νευρὴν πανδαμάτειραν ἐπὶ
Κρονίωνα τανύσσω, καὶ πάλιν οἰστρηθέντα γαμοκλόπον ὄρνιν
Ἐρώτων αἰετόν, ἤ τινα ταῦρον ἁλὸς πλωτῆρα τελέσσω· εἰ δέ
ἑ Παλλὰς ὄρινε καὶ ἤκαχεν ἀμφιγυήεις Κεκροπίου λύχνοιο
φεραυγέα δαλόν ἀνάψας, μάρναμαι ἀμφοτέροισι, καὶ Ἡφαίστῳ
καὶ Ἀθήνῃ· εἰ δέ μιν ἰοχέαιρα λαγωβόλος εἰς χόλον ἕλκει,
ἔμπυρον Ὠρίωνος Ὀλύμπιον ἆορ ἐρύσσας Ἄρτεμιν
οἰστρήσαιμι, καὶ αἰθέρος ἐκτὸς ἐλάσσω κουφίζων πτερύγεσσιν
ὁμόστολον υἱέα Μαίης, οὐτιδανὴν καλέοντα μάτην ἐπαρηγόνα
Πειθώ· καλλείψας δὲ βέλεμνα καὶ ἔμπυρον ἄμμα φαρέτρης
δαφναίοις πετάλοισι θελήμονα Φοῖβον ἱμάσσω, δέσμιον αὐδήεντι
περισφίγξας ὑακίνθῳ· οὐ μὲν Ἐνυαλίου τρομέω σθένος, οὐδὲ
μογήσω Ἄρεα μαστίζων πεπεδημένον ἡδέι κεστῷ· καὶ διδύμους
φωστῆρας ὑποδρήσσοντας ἐρύσσω εἰς Πάφον οὐρανόθεν, καὶ
ὀπάονα μητρὶ κομίσσω σὺν Κλυμένῃ Φαέθοντα, σὺν Ἐνδυμίωνι
Σελήνην, πάντες ἴνα γνώωσιν, ὅτι ξύμπαντα δαμάζω. εἶπε,
καἰ ἰθυκέλευθον ἐν ἠέρι ταρσὸν ἑλίσσων ἔφθασεν Ἀγλαΐην
πτερύγων διδυμάονι ῥοίζῳ, ἄχρι δόμων ἐπέβαινεν ἐπειγομένης
Ἀφροδίτης. καὶ μέσον ἀγκὰς ἑλοῦσα γαληνιόωντι προσώπῳ
πεπταμένῳ πήχυνε γεγηθότι κοῦρον ἀγοστῷ, γούνασι κουφίζουσα
φίλον βάρος· ἑζομένου δὲ καὶ στόμα παιδὸς ἔκυσσε καὶ
ὄμματα· θελξινόου δὲ ἁπτομένη τόξοιο καὶ ἀμφαφόωσα
φαρέτρην, οἶα χόλου πνείουσα, δολόφρονα ῥήξατο φωνήν· τέκνον
ἐμόν, Φαέθοντος ἐλήσαο καὶ Κυθερείης· οὐκέτι Πασιφάη
μυκώμενα λέκτρα διώκει· ἠέλιος γελάᾳ με, καὶ Ἀστρίδος αἷμα
κορύσσει παιδὸς ἑῆς υἱῆα μαχήμονα Δηριαδῆα, Βασσαρίδων
ὀλετῆρα γυναιμανέος Διονύσου, καὶ Σατύρων Βρομίοιο ποθοβλήτων
ἐλατῆρα. τοῦτό με μᾶλλον ὄρινεν, ὅτι βροτοειδέι μορφῇ
Ἄρης ἐγρεκύδοιμος ἔχων συνάεθλον Ἐνυώ, ἀρχαίης φιλότητος
ἀφειδήσας Ἀφροδίτης, νεύμασιν Ἡραίοισιν ἐθωρήχθη Διονύσῳ,
Ἰνδῴῳ βασιλῆι συνέμπορος. ἀλλ’ ἐνὶ χάρμῃ Ἄρης Δηριάδαο,
σὺ δὲ προμάχιζε Λυαίου· ἔγχος ἔχει, σὺ δὲ τόξον
ὑπέρτερον, ᾧ γόνυ κάμπτει Ζεὺς ὕπατος καὶ θοῦρος Ἄρης
καὶ θέσμιος Ἑρμῆς· δειμαίνει σέο τόξα καὶ ὁ κλυτότοξος
Ἀπόλλων. εἰ δὲ τεῇ, φίλε κοῦρε, χαρίζεαι ἀφρογενείῃ,
Βασσαρίδων προμάχιζε καὶ ἡμετέρου Διονύσου. ἀλλὰ μολὼν
ἀκίχητος Ἑώιον εἰς κλίμα γαίης Ἰνδῴην παρὰ πέζαν, ὅπῃ
θεράπαινα Λυαίου ἔστί τις ἐν Βάκχῃσιν, ὑπέρτερος ἥλικος
ἤβης, οὔνομα Χαλκομέδη φιλοπάρθενος—εἰ δέ κεν ἄμφω
Χαλκομέδην καὶ Κύπριν ἔσω Λιβάνοιο νοήσῃς, οὐ δύνασαι, φίλε
κοῦρε, διακρίνειν Ἀφροδίτην—. καῖθι μολὼν χραίσμησον
ἐρημονόμῳ Διονύσῳ, Μορρέα τοξεύσας ἐπὶ κάλλεϊ
Χαλκομεδείης· σεῖο δὲ τοξοσύνης γέρας ἄξιον ἐγγυαλίξω
Λήμνιον εὐποίητον ἐγὼ στέφος, εἴκελον αἴγλαις ἠελίου
φλογεροῖο· σὺ δὲ γλυκὺν ἰὸν ἰάλλων δὸς χάριν ἀμφοτέροις,
καὶ Κύπριδι καὶ Διονύσῳ· σὸν καὶ ἐμὸν κύδαινε γαμοστόλον
ὄρνιν Ἐρώτων, εὐφροσύνης κήρυκα βιοζυγέων ὑμεναίων. εἶπε
θεά· καὶ μάργος Ἔρως ἀνεπάλλετο κόλπου μητρὸς ἑῆς, καὶ
τόξον ἐκούφισεν, ἀμφὶ δὲ βαιῷ ὤμῳ πανδαμάτειρον
ἐπῃώρησε φαρέτρην· καὶ πτερόεις πεπότητο δῑ αἰθέρος· ἀμφὶ
δὲ Κέρνῃ κυκλώσας πτερὰ κοῦφα βολαῖς ἀντώπιος Ἠοῦς ἵπτατο
μειδιόων, ὅτι τηλίκον ἡνιοχῆα δίφρων οὐρανίων ὀλίγοις
ἔφλεξε βελέμνοις, καὶ σέλας Ἠελίοιο σέλας νίκησεν Ἐρώτων.
καὶ ταχὺς Ἰνδῴοιο μολὼν κατὰ μέσσον ὁμίλου τόξον ἑὸν
στήριζεν ἐπ’ αὐχένι Χαλκομεδείης· καὶ βέλος ἰθύνων ῥοδέης
περὶ κύκλα παρειῆς Μορρέος εἰς φρένα πέμψεν, ἐρετμώσας δὲ
πορείην νηχομένων πτερύγων ἑτερόζυγι σύνδρομος ὁλκῷ
πατρῴους ἀνέβαινεν ἐς ἀστερόεντας ὀχῆας, καλλείψας πυρόεντι
πεπαρμένον Ἰνδὸν ὀιστῷ. αἰεὶ δ’ ἔνθα καὶ ἔνθα πόθου
δεδονημένος ἰῷ, παρθένος ἧχι βέβηκε, δυσίμερος ἤιε
Μορρεύς, μείλιχον ἆορ ἔχων, πεφιδημένον ἔγχος ἀείρων, καὶ
θρασὺν Ἱμερόεντι νόον μαστίζετο κεστῷ· ἀμφὶ δέ μιν
περίκυκλον ἐρωμανὲς ὄμμα τιταίνων νεύμασι Κυπριδίοισιν
ἀθελγέας εἷλκεν ὀπωπάς. ἡ δὲ δολοφρονέουσα παρήπαφεν
ὄρχαμον Ἰνδῶν, οἷά περ ἱμείρουσα, πόθου δ’ ἀπεμάξατο
κούρη ψευδαλέον μίμημα· καὶ αἰθέρος ἥπτετο Μορρεύς, ἐλπίδι
μαψιδίῃ πεφορημένος· ἐν κραδίῃ γὰρ παρθενικὴν ἐδόκησεν
ἔχειν βέλος ἶσον Ἐρώτων, κοῦφος ἀνήρ, ὅτι παῖδα σαόφρονα
δίζετο θέλγειν κυανέοις μελέεσσι, καὶ οὐκ ἐμνήσατο μορφῆς.
καί οἱ ἐπεγγελόωσα δόλῳ φιλοπαίγμονι κούρη ἀγχιφανὴς
ἐρέθιζε δυσίμερον, ἀντιβίῳ δὲ εἶπεν ἀνυμφεύτοιο ποδήνεμα
γούνατα νύμφης, πῶς ποτε Φοῖβον ἔφευγε, Βορηίδι σύνδρομος
αὔρῃ, πῶς διερὸν παρὰ χεῦμα τιταινομένου ποταμοῖο παρθένιον
πόδα πῆξε παρ’ εὐρυρέεθρον Ὀρόντην, ὁππότε γαῖα χανοῦσα παρ’
εὐύδρου στόμα λίμνης παῖδα διωκομένην οἰκτίρμονι δέξατο
κόλπῳ. τοῖον ἔπος φαμένης ἀνεπάλλετο χάρματι Μορρεύς, ἓν
δέ ἑ μοῦνον ὄρινε, διωκομένην ὅτι Δάφνην καὶ θεὸς οὐκ
ἐκίχησε καὶ οὐκ ἐμίηνεν Ἀπόλλων· καὶ βραδὺν ἔννεπε
Φοῖβον· ἀεὶ δ’ ὑπεμέμφετο γαίῃ, παρθένον ὅττι κάλυψεν
ἀπειρήτην ὑμεναίων· δείδιε γὰρ τρομέων γλυκερῷ πυρί, μή τι
καὶ αὐτὴ εἴη Χαλκομέδη φιλοπάρθενος, οἷά τε Δάφνη, μή μιν
ἰδὼν φεύγουσαν ἐτώσιον εἰς δρόμον ἔλθῃ, μοχθίζων
ἀτέλεστον ἐς ἵμερον, ὥς περ Ἀπόλλων. ἀλλ’ ὅτε νὺξ
ἀνέτελλε, κατευνήτειρα κυδοιμοῦ, Χακξινέδγ μὲν ἵκανεν
ἐρημάδος εἰς ῥάχιν ὕλης, ἴχνια μαστεύουσα νοοπλανέος
Διονύσου· οὐ τότε ῥόπτρα φέρουσα καὶ Εὔια κύμβαλα Ῥείης
ὄργια μυστιπόλευεν ἀκοιμήτοιο Λυαίου, ἀλλὰ κατηφιόωσα καὶ
οὐ ψαύουσα χορείης εἶχεν ἀσιγήτοισιν ἀήθεα χείλεσι σιγήν,
νοῦσον ἀλεξητῆρος ἐπισταμένη Διονύσου. Ὀκναλέοις δὲ πόδεσσι
μόγις βραδὺς ἤιε Μορρεύς, ἐντροπαλιζομένῳ δεδοκημένος
ὄμματι νύμφην, μεμφόμενος Φαέθοντα ταχύδρομον· ἑσπόμενον δὲ
Χαλκομέδῃ νόον εἶχεν ὁμόστολον· ἀσχαλόων δὲ Κυπριδίοις
ὀάροισιν ἀνήρυγε θῆλυν ἰωήν, αἰθύσσων νυχίων ὑποκάρδιον
ἰὸν Ἐρώτων· ἔρρε, βέλος καὶ τόξον Ἀρήιον· ἱμερόεν γὰρ
φέρτερον ἄλλο βέλος με βιάζεται· ἔρρε, φαρέτρη· κεστὸς ἱμὰς
νίκησεν ἐμῆς τελαμῶνα βοείης. οὐκέτι Βασσαρίδεσσι μαχήμονα
χεῖρα κορύσσω· ἀλλὰ θεὸν πατρῷον, ὕδωρ καὶ γαῖαν ἐάσας
βωμὸν ἀναστήσω καὶ Κύπριδι καὶ Διονύσῳ, ῥίψας χάλκεον
ἔγχος Ἐνυαλίου καὶ Ἀθήνης. οὐκέτι πυρσὸν ἔχων θωρήσσομαι·
ἀδρανέος γὰρ δαλὸν Ἐνυαλίοιο κατέσβεσε πυρσὸς Ἐρώτων·
ἄλλῳ θερμοτέρῳ πυρὶ βάλλομαι. αἴθε καὶ αὐτός, αἴθε
γυναιμανέων Σάτυρος πέλον, ὄφρα χορεύσω μεσσόθι Βασσαρίδων,
παλάμῃ δ’ ἵνα πῆχυν ἐρείσας σφίγξω δεσμὸν ἔρωτος ἐπ’
αὐχένι Χαλκομεδείης. εἰς Φρυγίην Διόνυσος ὀπάονα Δηριαδῆος
δουλοσύνης ἐρύσειεν ὑπὸ ζυγόν, ἀντὶ δὲ πάτρης Μαιονίη
πολύολβος ἑὸν ναέτην με δεχέσθω· Τμῶλον ἔχειν ἐθέλω μετὰ
Καύκασον· ἀρχέγονον δὲ Ἰνδὸν ἀπορρίψας ἐμὸν οὔνομα Λυδὸς
ἀκούσω, αὐχένα δοῦλον Ἔρωτος ὑοκλίνων Διονύσῳ· Πακτωλὸς
φερέτω με· τί μοι πατρῷος Ὑδάσπης; Χαλκομέδης δ’ ἐχέτω με
δόμος γλυκύς· ἐν πολέμοις γὰρ Κύπρις ὁμοῦ καὶ Βάκχος ὑπ’
ἀμφοτέροισι βελέμνοις γαμβροῖς Δηριαδῆος ἐπέχραον, ὄφρά τις
εἴπῃ· Μορρέα κεστὸς ἔπεφνε, καὶ ἔκτανε θύρσος Ὀρόντην.
τοῖα μὲν ὴύτησε· πολυφλοίσβῳ δὲ μερίμηῃ τήκετο Χαλκομέδης
μεμνημένος· ἐν γὰρ ὀμίλῃ θερμότεροι γεγάασιν ἀεὶ σπινθῆρες
Ἐρώτων. ἤδη γὰρ σκιόεντι θορὼν αὐτόχθονι παλμῷ ἄψοφος
ἀννεφέλοιο μελαίνετο κῶνος ὀμίχλης, καὶ τρομερῇ ξύμπαντα
μιῇ ξύνωσε σιωπῇ· οὐδέ τις ἴχνος ἔπειγε δῑ ἄστεος
Ἰνδὸς ὁδίτης, οὐδὲ γυνὴ χερνῆτις ἐθήμονος ἥπτετο τέχνης,
οὐδέ οἱ ἐν παλάμῃσι φιληλακάτῳ παρὰ λύχνῳ κύκλον ἐς
αὐτοέλικτον ἰὼν ἄτρακτος ἀλήτης ἄστατος ὀρχηστῆρι
τιταίνετο νήματος ὁλκῷ, ἀλλὰ καρηβαρέουσα φιλαγρύπνῳ παρὰ
λύχνῳ εὗδε γυνὴ ταλαεργός· ὄφις δέ τις ἥσυχος ἕρπων
κεῖτο πεσών, κεφαλῇ δ’ ἐρύων παλινάγρετον οὐρὴν γαστέρος
ὑπναλέης ἀνεσείρασεν ὁλκὸν ἀκάνθης· καί τις ἀερσιπόδης
ἐλέφας παρὰ γείτονι τοίχῳ ὄρθιον ὕπνον ἴαυεν, ὑπὸ δρυὶ
νῶτον ἐρείσας. καὶ τότε μοῦνος ἄυπνος ἀπόσσυτος ἄψοφος
ἕρπων ποσσὶ παλιννόστοισιν ἕλιξ ἐστρεύγετο Μορρεύς, μούνην
Χειροβίην θαλάμοις εὕδουσαν ἐάσας· καί τινος ἀρχαίοιο σοφοῦ
πάρα μῦθον ἀκούσας ἀνδράσι πὰρ Κιλίκεσσιν ἔχων μόθον
ἐγγύθι Ταύρου ἔνθεον ἀστραίων δεδαημένος οἶστρον Ἐρώτων,
ἠέρι πεπταμένην μετανεύμενος αἴθριον αὐλὴν νυμφίον Εὐρώπης
ἐπεδέρκετο, Ταῦρον Ὀλύμπου· ἀξονίῳ δὲ τένοντι πολυπλανὲς
ὄμμα τιταίνων Καλλιστὼ σκοπίαζε καὶ ἄστατον ὁλκὸν Ἁμαξης,
γινώσκων, ὅτι θῆλυς ἐδέξατο θῆλυν ἀκοίην μιμηλῆς μεθέπηοντα
νόθον δέμας ἰοχεαίρης ἀγνώστοις μελέεσοιν· ὑπερτέλλοντα δὲ
Ταύρου Μυρτίλον ἐσκοπίαζε, πυρίπνοον Ἡνιοχῆα, ὅττι γάμῳ
χραίσμησε, καὶ εἰς δρόμον Ἱπποδαμείης ἀντίτυπον ποίησε τύπον
τροχοεσδέι κηρῷ, ἄχρι Πέλοψ γάμον εὗρε· καὶ ἀγχόθι
Κασσιεπείης αἰετὸν Αἰγίνης τανυσίπτερον εἶδεν ἀκοίτην, καὶ
δόλον ἤθελε τοῖον ἐπίκλοπον, ὄφρα καὶ αὐτὸς Χαλκομέδης
λύσειεν ἀνυμφεύτοιο κορείην, καί τινα μῦθον ἔειπεν ἔχων
ἄγρυπνον ὀπωπήν· ἔκλυον, ὡς Σατύρῳ πανομοίιος ὑψιμέδων
Ζεὺς Ἀντιόπην δολόεντι τύπῳ νυμφεύσατο κούρην μιμηλῇ
φιλότητι φιλοσκάρθμων ὑμεναίων· τοῖον ἔχειν ἐθέλω καὶ ἐγὼ
δέμας, ὄφρα χορεύσω εἰς στρατὸν εὐκεράων Σατύρων ἄγνωστος
ἱκάνων, Χαλκομέδης ἵνα λέκτρα φιλακρήτοιο τελέσσω. οἶδα,
πόθεν, Κυθέρεια, χολώεαι υἱάσιν Ἰνδῶν· γείτονας Ἠελίοιο
τεοὶ κλονέουσιν ὀιστοί· οὔ πω μνῆστιν ὄλεσσας ἐλεγχομένων
σέο δεσμῶν. οὐ Φαέθων με φύτευσε· τί με κλονέεις, Ἀφροδίτη;
οὐ τέκε Πασιφάη με βοοσκόπος, οὐκ Ἀριάδνης γνωτὸς ἐγώ.
φθέγξασθε, λίθοι, πετρώδεα φωνήν. Χαλκομέδην ποθέω, καὶ
ἀναίνεται.ἔρρε, φαρέτρη, ἔρρετε, φοίνια τόξα καὶ
ἠνεμόεντες ὀιστοί· Ἄρης οὔ με σάωσε κορυσσομένης
Ἀφροδίτης· βαιὸς Ἔρως με δάμασσε, τὸν οὐ κτάνε Βάκχος
ἀγήνωρ. τοῖα μάτην κατὰ νύκτα δυσίμερος ἔννεπε Μορρεύς.
οὐδὲ νοοπλανέος πτερὸν εὔνασεν ἡδέος Ὕπνου Χαλκομέδην
φυγόδεμνον, ἐπεὶ πόθον εἶχεν ὀλέθρου, Μορρέα δειμαίνουσα
μεμηνότα, μή μιν ἐρύσσας θερμὸς ἀνὴρ ζεύξειεν ἀναγκαίοις
ὑμεναίοις Βάκχου μὴ παρεόντος· Ἐρυθραίῃ δὲ θαλάσσῃ
ἔννυχον ἴχονς ἔκαμψε καὶ ἴαχε κύματι κωφῷ· Μηλίς,
ἐπολβίζω σε· σὺ γάρ ποτε, νῆις Ἐρώρων, αὐτομάτῃ στροφάλιγγι
δέμας ῥίψασα θαλάσσῃ λέκτρα γυναιμανέοντος ἀλεύαο
Δαμναμενῆος· σὸν μόρον ὀλβίζω φιλοπάρθενον· οἰστρομανῆ γὰρ
νυμφίον εἰς σὲ κόρυσσεν ἁλὸς θυγάτηρ Ἀφροδίτη, καί σε
θάλασσα φύλαξε, καὶ εἰ Παφίης πέλε μήτηρ, καὶ θάνες ἐν
ῥοθίοις ἔτι παρθένος. ἀλλὰ καὶ αὐτὴν Χαλκομέδην ἐθέλουσαν
ὕδωρ κρύψειε θαλάσσης Μορρέος ἱμείροντος ἀπειρήτην
ὑμεναίων, ὄφρα νέη Βριτόμαρτις ἐγὼ φυγόδεμνος ἀκούσω, ἥν
ποτε πόντος ἔδεκτο καὶ ἔμπαλιν ὤπασε γαίῃ, Κυπριδίων
Μίνωος ἀφειδήσασαν Ἐρώτων. ὁ??) με διεπτοίησεν ἐρωμανέων
ἐνοσίχθων, οἷά περ Ἀστερίην φιλοπάρθενον, ἣν ἐνὶ πόντῳ
πλαζομένην ἐδίωκε παλίνδρομον, εἰσόκεν αὐτὴν ἄστατον
ἱππεύουσαν ἀμοιβάδι σύνδρομον αὔρῃ κύμασιν ἀστυφέλικτον
ἐνερρίζωσεν Ἀπόλλων. δέξό με, δέξο, θάλασσα, φιλοξείνῳ σίο
κόλπῳ· δέχνυσο Χαλκομέδην μετὰ Μηλίδα· δέξο καὶ αὐτὴν
ὁπλοτέρην Βριτόμαρτιν ἀναινομένην ὑμεναίους, ὄφρα φύγω
Μορρῆα καὶ ὑμετέρην Ἀφροδίτην· Χαλκομέδην ἐλέαιρε, βοηθόε
παρθενικάων. ὣς φαμένη δεδόνητο νόον παρὰ γείτονι πόντῳ·
καί νύ κεν αὐτοκύλιστος ἐδύσατο κῦμα θαλάσσης, ἀλλὰ Θέτις
χραίσμησε χαριζομένη Διονύσῳ, καὶ δέμας ἀλλάξασα παρίστατο
Χαλκομεδείῃ, Βάκχης δ’ εἶδος ἔχουσα παρήγορον ἴαχε φωνήν·
τέτλαθι, Χαλκομέδη, μὴ δείδιθι Μορρέος εὐνήν· αἴσιον ὄρνιν
ἔχεις με τεῆς ἀλύτοιο κορείης, μαρτυρίην μεθέπουσαν
ἀνυμφεύτων σἐο λέκτρων. εἰμὶ Θέτις φυγόδεμνος ὁμοίιος,
εἰμὶ καὶ αὐτή, οἷά τε Χαλκομέδη, φιλοπάρθενος· οὐρανόθεν
δὲ Ζεύς με πατὴρ ἐδίωκε καὶ ἤθελεν εἰς γάμον ἕλκειν, εἰ
μή μιν ποθέοντα γέρων ἀνέκοπτε Προμηθεὺς θεσπίζων Κρονίωνος
ἀρείονα παῖδα φυτεῦσαι, μὴ Θέτιδός ποτε κοῦρος ἐπιβρίσειε
τοκῆι καὶ Κρονίδην ἐλάσειεν, ἅτε Κρόνον ὑψιμέδων Ζεύς.
γίνεό μοι δολόεσσα φερέσβιος· αὐτοφόνος γὰρ αἴ κε θάνῃς
ἀδίδακτος ἀνυμφεύτων ὑμεναίων, Βασσαρίδων στίχα πᾶσαν
ἀνάρσιος Ἰνδὸς ὀλέσσει· ἀλλά μιν ἠπερόπευε, καὶ ἐκ
θανάτοιο σαώσεις σὴν στρατιὴν φύξηλιν ἱμασσομένου Διονύσου,
ψευδομένη Παφίης κενεὸν πόθον· εἰ δέ σε Μορρεὺς εἰς εὐνὴν
ἐρύσειεν ἀναινομένην ὑμεναίους, οὐ χατέεις ἐπὶ Κύπριν
ἀρηγόνος· ὑμετέρης γὰρ φρουρὸν ἔχεις ἀπέλεθρον ὄφιν
χραισμήτορα μίτρης· ὑμέτερον δὲ Δράκοντα λαβὼν μετὰ φύλοπιν
Ἰνδῶν στηρίξει Διόνυσος ἐν ἀστεροφεγγέι κύκλῳ, ἄγγελον οὐ
λήγοντα τεῆς ἀλύτοιο κορείης, ἐγγὺς ἑοῦ Στεφάνοιο
φεραυγέος, εὖτε τελέσσῃ ἀστερόεν μέγα σῆμα Κυδωναίης
Ἀριάδνης· Ἀρκτῴῳ δὲ Δράκοντι δράκων τεὸς ἰσοφαρίζων
ἀστράψει μερόπεσσι, συναστράπτων Ὀφιούχῳ. ὕστερον αἰνήσεις
ἁλίην Θέτιν, εὖτε νοήσῃς ἀστέρα σὸν πυρόεντα
συναστράπτοντα Σελήνῃ. ἔσσο δὲ θαρσήεσσα γάμου χάριν· οὐ
γὰρ ἀκοίτης ἔμπεδον ὑμετέρης ἀναλύσεται ἄμμα κορείης, οὐ
μὰ σὲ καὶ Διόνυσον ἐμῆς ψαύσαντα τραπέζης, οὐ μὰ σὲ καὶ
σέο θύρσα, καὶ εἰναλίην Ἀφροδίτην. εἶπε παραιφαμένη·
νεφέλῃ δ’ ἐκαλύψατο κούρην, μή μιν ἐσαθρήσωσι φυλάκτορες ἢ
σκοπὸς ἀνήρ, φώριον ἴχνος ἔχων δολίῳ ποδὶ νυκτὸς ὁδίτης,
ἠὲ γυναιμανέων θρασὺς αἰπόλος, ἑσπερίην δὲ παρθενικὴν
ἐρύσειε παρ’ εἰνοδίους ὑμεναίους. Κτεινομέναις ἑκάτερθε
τριηκοστοῖο τετάρτου Δηριάδης Βάκχῃσι κορύσσεται ἔνδοθι
πύργων. κούρη δ’ οὐρεσίφοιτος ἑῷ ταχυδίνεϊ ταρσῷ ἄψοφον
ἴχνος ἔχουσα διέστιχεν εἰς ῥάχιν ὕλης· οὐδὲ Θέτις
δήθυνεν ἐπ’ ᾐόνος, ἀλλὰ καὶ αὐτὴ πατρῴην βρυόεσσαν
ἐδύσατο Νηρέος αὐλήν. ἤδη δ’ ἀννεφέλοιο δῑ ἠέρος ὄμμα
τιταίνων ἄντυγας ἀστραίας ὁρόων ἐκορέσσατο Μορρεύς· καί
τινα μῦθον ἔειπε μεληδόσι θυμὸν ἱμάσσων· πλάζεται
ἀλλοπρόσαλλος ἐμὸς νόος· οὐ μία βουλή, εἷς νόος οὐ
μεθέπει με· πολυσπερέες δὲ μενοιναὶ ἀμφ’ ἐμὲ κυκλώσαντο, καὶ
οὐ μίαν οἶδα τελέσσαι· κτείνω Χαλκομέδειαν ἐπήρατον; ἀλλὰ
τί ῥέξω, μή με πόθῳ μετὰ πότμον ἀποκτείνειε καὶ αὐτή;
ἀλλὰ λίπω ζώουσαν ἀνούτατον, ἀμφαδίην δὲ παρθένον εἰς
ὑμέναιον ἐφέλκομαι; ἀλλ’ ἐνὶ θυμῷ Δηριάδην τρομέω καὶ
Χειροβίην ἐλεαίρω. οὐ μὲν ἐγὼ κτείνω ποτὲ παρθένον· ἢν δὲ
δαμάσσω, πῶς δύναμαι ζώειν, ὅτε παρθένον οὐκέτι λεύσσω;
κάμνω, Χαλκομέδης ὅτε λείπομαι εἰς μίαν ὥρην. τοῖα μάτην
ἐνέπων πολυμήχανος ἤιε Μορρεύς, παφλάζων ὀδύνῃσι
ποθοβλήτοιο μερίμνης. τὸν δὲ παλινδίνητον ἀλώμενον ὑψόθεν
ὄχθης μουνάδος ἀμνήστοιο λελοιπότα δέμνια νύμφης, ἔδρακεν
ἐγρήσσων θρασὺς Ὕσσακος· ὡς δολόεις δὲ κρυπτὸν ἀτεκμάρτων
ἐφράσσατο κέντρον Ἐρώτων, πιστότατος θεράπων· δολίῳ δέ μιν
εἴρετο μύθῳ, τοῖον ἔπος προχέων ἀπατήλιον ἀνθερεῶνος·
τίπτε λιπὼν σέο λέκτρα καὶ ὑπναλέην σέο νύμφην πλάζεαι
ἔνθα καὶ ἔνθα κατὰ κνέφας, ἄτρομε Μορρεῦ; μὴ τάχα
Δηριάδης σε διεπτοίησεν ἀπειλῇ; μή σοι Χειροβίη κοτέει
ζηλήμονι θυμῷ ἐλπομένη φιλέειν σε δορικτήτην τινὰ Βάκχην;
καὶ γὰρ ὅτ’ εἰσορόωσιν ἐρωμανέοντας ἀκοίτας, κρυπταδίην
διὰ Κύπριν ἀεὶ φθονέουσι γυναῖκες. μὴ τάχα πανδαμάτωρ θρασὺς
Ἵμερος εἰς σὲ κορύσσει νυμφιδίους σπινθῆρας ἀκοιμήτοιο
φαρέτρης; μή τινα Βασσαρίδων ποθέεις μίαν; ὡς μὲν ἀκούω,
τρεῖς Χάριτες γεγάασι, χορίτιδες Ὀρχομενοῖο, ἀμφίπολοι
Φοίβοιο, χοροπλεκέος δὲ Λυαίου εἰσί τριηκοσίων Χαρίτων
στίχες, ὧν μία μούνη πασάων προφέρουσα φαείνεται, οἷα καὶ
αὐτὴ φαιδροτέραις ἀκτῖσι κατακρύπτει σέλας ἄστρων μαρμαρυγὴν
εὔκυκλον ἀκοντίζουσα Σελήνη. καὶ διδύμοις βελέεσσι κορύσσεται
εἰν ἑνὶ θεσμῷ, κάλλεϊ τοξεύουσα καὶ αἰχμάζουσα σιδήρῳ·
ἔστι δὲ Πασιθέη κορυθαιόλος, ἥν τινα Βάκχαι Χαλκομέδην
καλέουσιν· ἐγὼ δέ μιν αὐτὸς ἐνίψω Ἄρτεμιν ἀργυρόπεζαν ἠὲ
χρύσασπιν Ἀθήνην. ὥς φάμενος σίγησε· καὶ ὀφρύος ἄκρα
καθέλκων αἰδομένοις στομάτεσσι δυσίμερος ἔννεπε Μορρεύς·
ἀτρεκέως Διόνυσος ἐδύσατο κῦμα θαλάσσης δειμαίνων Λυκόοργον,
ὑποβρυχίοιο δὲ κόλπου Νηρεΐδας θώρηξε, καὶ ἐξ ἁλὸς ἦλθε
κομίζων εἰναλίην ἐς Ἄρηα κασιγνήτην Ἀφροδίτην· ἀντὶ δὲ
νυμφιδίοιο καὶ εὐόδμοιο χιτῶνος δῶκεν ἔχειν θώρηκα σιδήρεον,
ἀντὶ κεστοῦ χάλκεον ἔγχος ὄπασσε· καὶ οὔνομα τὸ πρὶν
ἀμείψας Χαλκομέδην ὀνόμηνε κορυσσομένην Ἀφροδίτην· ἔστι δὲ
Βασσαρίδεσσι συνέμπορος· ἀμφοτέροις δὲ μάρναμαι ἀγνώσσων, καὶ
Κύπριδι καὶ Διονύσῳ. καὶ τί μάτην δόρυ θοῦρον ἀείρομαι;
εἶξον, ἀκωκή· εἰ Παφίη νίκησεν ἀκοντιστῆρα κεραυνοῦ, εἰ
πολέμων σκηπτοῦχον ἑῷ σπινθῆρι δαμάζει, εἰ φλογερὸν Φαέθοντα
κατέφλεγε μείζονι πυρσῷ καὶ κλονέει πυρόεντα,τί κεν ῥέξαιμι
σιδήρῳ; εἴπατέ μοί τινα μῆτιν ἀρηγόνα Κυπρογενείης· οὐτήσω
τὸν Ἔρωτα; πόθεν πτερόεντα κιχήσω; ἔγχος ἀερτάζω; πυρὶ
μάρναται, ἆορ ἐρύσσω; τόξον ἔχει, τὸ δὲ τόξον ἐμῆς
φρενὸς ἁπτόμενον πῦρ. πολλάκις οὐτήθην κατὰ φύλοπιν· ἀλλὰ
καμόντα ἰητήρ με σάωσεν ἑῇ ζωαρκέι τέχνῃ, ὠτειλῇ μελέων
ὀδυνήφατον ἄνθος ἑλίξας. Ὕσσακε, μὴ κρύψῃς, τίνα φάρμακα
ποικίλα πάσσων ἔνδον ἐμῆς κραδίης ἰήσομαι ἕλκος Ἐρώτων.
εἰμὶ μὲν ἀντιβίοισιν ἀεὶ θρασύς· ἀλλ’ ὅτε λεύσσω
Χαλκομέδην παρεοῦσαν, ἐμὴ θηλύνεται αἰχμή. οὐ τρομέω
Διόνυσον· ὑποπτήσσω δὲ γυναῖκα, ὅττι σέλας πέμπουσα
ποθοβλήτοιο προσώπου μορφῇ ὀιστεύει με, καὶ οὐκέτι τόξα
τιταίνω. ὣς ἄρα Νηρεΐδων μίαν ἔδρακον· εἰ θέμις εἰπεῖν,
ἢ Θέτις ἢ Γαλάτεια συναιχμάζει Διονύσῳ. εἶπε, καὶ
ἀκροτάτοισι μόγις βραδὺς ἴχνεσι βαίνων, μὴ νυχίην εὕδουσαν
ἑὴν παράκοιτιν ἐγείρῃ, εἰς θάλαμον πάλιν ἦλθε·
μελαγκόλποιο δὲ νύμφης τηλόχεν ἔτραπεν ὄμμα, καὶ ἤθελεν,
ὄφρα φανεῖσα Χαλκομέδη λάμψειε καὶ ἠριγένεια φανείη.
ἀσχαλόων δ’ ὑπ’ Ἔρωτι κατηφέι κάππεσεν εὐνῇ· καὶ θεράπων
ἄγρυπνος ἔχων πόθον ἡδέος ὕπνου Ὕσσακος αὖτις ἔδαρθεν
ἑῆς ἐφύπερθε βοείης. Μορρέα δ’ ὑπνώοντα παρήπαφεν ὄψις
ὀνείρου, κλεψινόων ἐλέφαντος ἀναΐξασα πυλάων, καί τινα
μῦθον ἔειπεν ἐπήρατον ἠπεροπῆα· δέχνυσο Χαλκομέδην
πειθήμονα, νυμφίε Μορρεῦ· δέξο καὶ ἐν λεχέεσσι μετὰ πτολέμους
σέο νύμφην· ἠματίην ὁρόων με τεὴν ηὔφρηνας ὀπωπήν, καὶ
νυχίῃ παρίαυε φιλήνορι Χαλκομεδείῃ. ἔστι καὶ ὑπναλέοιο
γάμου χάρις, ἔστι καὶ αὐτῶν ἱμερόεις γλυκὺς οἶστρος
ὀνειρείων ὑμεναίων. ἤθελον ἀγκὰς ἔχειν σε, καὶ ἐγγύθι
φαίνεται Ἠώς. ὣς φαμένη πεπότητο· καὶ ἐξ ὕπνου θόρε
Μορρεύς, ἀρχομένης δ’ ἐνόησεν ἀμερσιγάμου φάος Ἠοῦς·
Χαλκομέδην δ’ ἐδόκησεν ἔχειν πόθον· αἶψα δὲ σιγῇ ἔννεπε
Κυπριδίην ἀπατήλιον ἐλπίδα βόσκων· τριπλόον, ἠριγένεια,
φέρεις φάος, ὅττι κομίζεις Χαλκομέδην, καὶ φέγγος ἄγεις καὶ
νύκτα διώκεις. Μορρέος ἀγρύπνοιο παρήγορε, καὶ σὺ φανείης,
Χαλκομέδη, ῥοδόεσσα ῥοδοστεφέος πλέον Ἠοῦς· οὔ ποτε τοῖον
ἄγουσι ῥόδον λειμωνίδες Ὧραι. παρθενικὴ χαρίεσσα, τεαὶ
μεθέπουσι παρειαὶ εἰαρινὸν λειμῶνα, τὸν οὐ χρόνος οἶδε
μαραίνειν· ἄνθεα σοὶ θαλέουσιν, ὅτε φθινοπωρίδες Ὧραι· σὰ
κρίνα καὶ κατὰ χεῖμα φαείνεται· ἀμφιέπει δὲ σὸν δέμας οὐ
λήγουσαν ἐρευθομένην ἀνεμώνην, ἣν Χάριτες κομέουσι καὶ οὐκ
ὀλέκουσιν ἀῆται. οὔνομα σὸν κόσμησας ἀριστεύουσα σιδήρῳ·
ἄρμενον ἠνορέῃ τεὸν οὔνομα· Χαλκομέδην δὲ οὔ σε μάτην
καλέουσι· σὲ γὰρ τέκε χάλκεος Ἄρης Κύπριδος ὲν λεχέεσσιν
Ἐρωτοτόκοιο χορεύων. Χαλκομέδην μὲν ἅπαντες, ἐγὼ δέ σε
μοῦνος ἐνίψω Χρυσομέδην, ὅτι κάλλος ἔχεις χρυσῆς
Ἀφροδίτης· πείθομαι, ὡς Σπάρτηθεν ἔχεις γένος· ὡς δοκέω
γάρ, Χαλκομέδην ἐλόχευσε σιδηροχίτων Ἀφροδίτη. τοῖον ἔπος
κατέλεξε φιλαγρύπνων ἐπὶ λέκτρων. ἀλλ’ ὅτε φοινίσσοντι σέλας
πέμπουσα προσώπῳ ὑσμίνης προκέλευθος ἑκηβόλος ἄνθορεν Ἠώς,
Ἰνδῴην ἐκόρυσσε γονὴν λαοσσόος Ἄρης· καὶ τότε θωρηχθέντες
ἐυτροχάλων ἀπὸ λέκτρων ἅρματι Δηριάδαο συνήλυδες ἔρρεον
Ἰνδοί. βάκχοι δ’ οὐ παρεόντος ἀνικήτου Διονύσου εἰς πεδίον
προχέοντο κατηφέες· ἐν κραδίῃ δὲ οὐκέτι θαρσήεντες
ἐπεστρατόωντο κυδοιμῷ, ἀλλὰ φόβῳ δονέοντο· καὶ οὐ
ῥηξήνορι λύσσῃ εἰσέτι χαλκοχίτωνες ἐβακχεύοντο γυναῖκες·
οὐδὲ βαρυφθόγγοιο μεμυκότος ἀνθερεῶνος ἀφρὸν ἀνηκόντιζον,
ἐν ἀφλοίσβῳ δὲ σιωπῇ μίμνεν ἀδεψήτοιο περίκροτα νῶτα
βοείης· οὐ δαΐδες σελάγιζον Ἐνυαλίης φλόγα πεύκης, καπνὸν
ἐρευγομένης θανατηφόρον· ἀλλ’ ὑπὸ κέντρῳ δαιμονίης μάστιγος
ἐθηλύνοντο μαχηταί. οὐ Σάτυροι κελάδησαν, ἐθήμονος οὐ θρόος
αὐλοῦ ἔβρεμεν ἐγρεκύδοιμος· ἀβακχεύτῳ δὲ κυδοιμῷ Σειληνοὶ
πολέμιζον ἐχέφρονες, οὐδὲ προσώπῳ μίλτον ἐπιχρίσαντες
ὁμόχροον αἴθοπι λύθρῳ ξανθὸν ἐφοινίξαντο τύπον ψευδήμονι
μορφῇ εἰς φόβον, οὐδὲ μέτωπα πεφυρμένα λευκάδι γύψῳ, ὡς
πάρος, ἐρραίνοντο· καὶ οὐ στομάτεσσι πιόντες θερμὸν
ἐρημονόμοιο νεόσσυτον αἷμα λεαίνης Πᾶνες ἀελλήεντες
ἐβακχεύοντο κυδοιμῷ, ἀλλὰ φόβῳ γεγάασιν ἐνγέες· ὀκναλέοι
δὲ φειδομέναις ἤρασσον ἀδουπήτοις χθόνα χηλαῖς, φρικτὸν
ἀναστείλαντες ὀρίδρομον ἅλμα χορείης. Δηριάδης δ’ ὑπέροπλος
ἐπέχραεν ἄρσενι χάρμῃ, σείων ὡς τρυφάλειαν ἑῆς γλωχῖνα
κεραίης· θηλυτέρῃ δὲ φάλαγγι θορὼν βακχεύετο Μορρεύς· οὐ γὰρ
Χαλκομέδεια συνέμπορος ἵστατο Βάκχαις, ὄφρά μιν αἰδέσσαιτο,
κατεσσυμένην δὲ γυναικῶν αἵματι πορφύρουσαν ἀναστείλειεν
ἀκωκήν, ἀλλὰ τότε προμάχοισιν ὁμήλυδος ἥπτετο χάρμης
παρθένος ἱμερόεσσα νέη κλυτότοξος Ἀμαζών, φάρεα λεπτὰ
φέρουσα καὶ ἀστράπτοντα χιτῶνα ἐν πεδίῳ· τὸ γὰρ εἶπε σοφὴ
Θέτις, ὄφρα σαώσῃ λαὸν ὅλον μογέοντα τινασσομένου Διονύσου.
ἔνθα διατμήξας Χαρίτων ἴνδαλμα προσώπου Βασσαρίδας ζώγρησεν
ἀνάλκιδας ἕνδεκα Μορρεύς, ἃς μετὰ Χαλκομέδην ἐκρίνατο·
Μαιναλίδων δὲ χεῖρας ὀπισθοτόνους ἀλύτῳ σφηκώσατο δεσμῷ,
καὶ στίχα λυσιέθειραν ὑπὸ ζυγὰ δούλια σύρων ληίδας
ἀμφιπόλους ἑκυρῷ πόρε Δηριαδῆι, ἕδνον ἑῆς ἀλόχοιο τὸ
δεύτερον, ἧς χάριν εὐνῆς νυμφοκόμον μόθον εἶχεν ἀερσιλόφῳ
παρὰ Ταύρῳ, ὁππότε Δηριάδαο νέην βασιληίδα κούρην, ἥλικα
Χειροβίην, ζυγίῳ σφηκώσατο δεσμῷ· οὐ γὰρ δῶρον ἔδεκτο
γαμήλιον ὄρχαμος Ἰνδῶν παιδὸς ἑῆς, οὐ χρυσὸν ἐπήρατον, οὐ
λίθον ἅλμης μαρμαρέην, ἀγέλας δὲ βοῶν καὶ πώεα μήλων
Δηριάδης ἀπέειπε, καὶ ἐγρεμόθοισι μαχηταῖς θυγατέρων ἔζευξεν
ἀδωροδόκους ὑμεναίους, γαμβρὸν ἔχων Μορρῆα καὶ ἐννεάπηχυν
Ὀρόντην· καὶ διδύμοις προμάχοισιν ἑὴν νύμφευσε γενέθλην,
Μορρέι Χειροβίην καὶ Πρωτονόειαν Ὀρόντῃ· οὐ γὰρ
ἐπιχθονίοισιν ὁμοίιος ἔπλετο Μορρεύς, ἀλλὰ Γιγαντείων
μελέων ὑψαύχενι μορφῇ Ἰνδῶν Γηγενέων μιμήσατο πάτριον
ἀλκήν, ἠλιβάτου Τυφῶνος ἔχων αὐτόχθονα φύτλην, εὖτε
πυριτρεφέων Ἀρίμων παρὰ γείτονι πέτρῃ σύγγονον ἠνορέην
ἐπεδείκνυε μάρτυρι Κύδνῳ, ἕδνα φέρων θαλάμων, Κιλίκων
ἱδρῶτας ἀέθλων, νυμφίος ἀκτήμων, ἀρετῇ δ’ ἐκτήσατο
νύμφην. ὥς ποτε Μορρείοιο γάμου μνηστῆρι σιδήρῳ Ἀσσυρίη
γόνυ κάμψε, καὶ εἰς ζυγὰ Δηριαδῆος αὐχένα πετρήεντα Κίλιξ
δοχμώσατο Ταῦρος, καὶ θρασὺς ὤκλασε Κύδνος, ὅθεν Κιλίκων
ἐνὶ γαίῃ Σάνδης Ἡρακλέης κικλήσκεται εἰσέτι Μορρεύς. καὶ
τὰ μὲν ἐν προτέροισιν· ἐν ὀψιγόνῳ δὲ κυδοιμῷ θυιάδας
ἐζώγρησεν ἀφειδέι δούρατι Μορρεύς· κυδιόων δ’ ἀχάλινον
ἀπερροίβδησεν ἰωήν· σοὶ μὲν ἐγώ, σκηπτοῦχε, τεῆς κειμήλια
κούρης βάκχας πρῶτον ἄγω, μετέπειτα δὲ Βάκχον ὀπάσσω. ὣς
φαμένου Μορρῆος ἀμείβετο κοίρανος Ἰνδῶν· Χειροβίην ἀνάεδνον
ἔχων, κορυθαιόλε Μορρεῦ, ἄξιά μοι πόρες ἕδνα φερεσσακέων
ὑμεναίων, ἄστεα δουλώσας Κιλίκων ὑψήνορι νίκῃ. ἄρτι πάλιν
νέα δῶρα χαρίζεαι· ἢν δ’ ἐθελήσῃς, ἄλλας Βασσαρίδας
ληίσσεο, Χειροβίης δὲ ἀμφιπόλων ἔμπλησον ὅλον δόμον· ἀμφὶ
δὲ Βάκχου οὐ χατέω Μορρῆος, ἀλυκτοπέδαις δὲ πεδήσας δούλιον
εἰς ζυγόδεσμον ἐγὼ Διόνυσον ἐρύσσω. μοῦνον ἐμοὶ πεφύλαξο
δορικτήτης πόθον εὐνῆς, μή σε γυναιμανέεσσιν ἴδω πανομοίιον
Ἰνδοῖς· ὄμματα μὴ σκοπίαζε καὶ ἄργυφον αὐχένα Βάκχης, μὴ
ποθέων τελέσειας ἐμὴν ζηλήμονα κούρην. αὐτὰρ ἐπὴν Βρομίου
στρατιὴν ξύμπασαν ὀλέσσω, Μαιονίην ἐπὶ γαῖαν ἐλεύσομαι,
ἔνθεν ἀφύξω Λυδῶν ἄσπετον ὄλβον, ὅσον Πακτωλὸς ἀέξει·
ἵξομαι εἰς Φρυγίην εὐάμπελον, ὁππόθι Ῥείη παιδοκόμος
Βρομίοιο, καὶ ἀγχικέλευθον ὀλέσσω ἀργυρέης Ἀλύβης πέδον
ὄλβιον, ὄφρα κομίσσω φαιδρὰ ῥυηφενέων χιονώδεα νῶτα
μετάλλων· πέρσω δ’, ἣν καλέουσι, καὶ ἑπταπύλου χθόνα Θήβης,
καὶ φλέξω Σεμέλης φλογερὸν δόμον, ὁππόθι παστοὶ λείψανα
θερμὰ φέρουσι μαραινομένων ὑμεναίων. εἶπεν ἄναξ ἀθέμιστος,
Ἐνυαλίοιο δὲ γαμβροῦ ἀμφιπόλων στίχα πᾶσαν ἐδέξατο δῶρα
κυδοιμοῦ Δηριάδης, Φλογίῳ δὲ καὶ Ἀγραίῳ πόρε Βάκχας
ἑλκομένας πλοκαμῖδος· ὁμοπλέκτῳ δ’ ἐνὶ δεσμῷ ἀρραγέες
παλάμῃσιν ἐμιτρώθησαν ἱμάντες. τὰς μὲν ἄγων Φλόγιος
βασιληίδος ἄγγελα νίκης σφιγγομένας πόμπευε δῑ ἄστεος.
ὑψιτενεῖς δὲ αἱ μὲν ἐυγλυφάνοιο παρὰ προπύλαια μελάθρου
ἀλχονίῳ θλίβοντο περίπλοκον αὐχένα δεσμῷ· ἄλλαις θερμὸν
ὄπασσε μόρον πυρόεντος ὀλέθρου· αἱ δὲ πεδοσκαφέεσσιν
ἐτυμβεύοντο ῥεέθροις φρείατος ἐν γυάλοισιν, ὅπῃ βυθίων
ἀπὸ κόλπων χερσὶν ἀμοιβαίαις βεβιημένον ἕλκεται ὕδωρ· καί
τις ἔσω διεροῖο βαθυνομένου κενεῶνος ἡμιφανὴς ἀτίνακτος
ἀμοιβαίῃ φάτο φωνῇ· ἔκλυον, ὡς Ἰνδοῖσι θεὸς πέλε γαῖα
καὶ ὕδωρ· οὐδὲ μάτην ποτὲ τοῦτο φατίζεται· ἀμφότεροι γὰρ
εἰς ἐμὲ θωρήχθησαν ὁμόφρονες, εἰμὶ δὲ μέσση καὶ χθονίου
θανάτοιο καὶ ὑδατόεντος ὀλέθρου, καὶ μόρον ἐγγὺς ἔχω
διδυμόζυγον· ἰλυόεις γὰρ ξεῖνος δεσμὸς ἔχει με, καὶ οὐκέτι
ταρσὸν ἀείρω, ὑγρὰ δὲ ῥιζώσασα πεπηγότα γούνατα πηλῷ
ἵσταμαι ἀστυφέλικτος ἐγὼ Μοίρῃσιν ἑτοίμη· καὶ ποταμός με
δίωκε, καὶ οὐ χυτὸν ἔτρεμον ὕδωρ· αἴθε καὶ οὗτος ἔην
κελάδων ῥόος, ὄφρα καὶ αὐτοῦ χεῖρας ἐρετμώσασα διατμήξω
μέλαν ὕδωρ. ἔννεπεν· οἰγομένῳ δὲ κατάρρυτα χεύματα λαιμῷ
δεχνυμένη κατὰ βαιὸν ἀτυμβεύτῳ θάνε πότμῳ. αὐτὰρ ὁ
Χαλκομέδης πεπεδημένος ἡδέι κέντρῳ Μαιναλίδων ἀσίδηρον ὅλον
στρατὸν ἤλασε Μορρεὺς εἰς πόλιν ὀφρυόεσσαν, ὀπίστερος
ἔγχεϊ νύσσων. ὡς δ’ ὅτε μηλονόμος πολυχανδέος εἰς μυχὰ
μάνδρης συμμιγέων ὀίων σποράδας στίχας εἰς ἓν ἐλαύνων
εἰροπόκων ἴθυνε καλαύροπι πώεα μήλων πασσυδίῃ, πολέες δὲ
συνεστιχόωντο βοτῆρες μῆλα περισφίγγοντες ὁμόζυγι πήχεος
ὁλκῷ προτροπάδην στοιχηδόν ἀρηρότα, μή ποτε ποίμνης
κλειομένης πλάζοιτο παράτροπος ἑσμὸς ἀλήτης· ὣς ὅ γε θῆλυν
ὅμιλον ἔσω πυλεῶνος ἐέργων εἰς πόλιν αἰπύδμητον ἀελλόπος
ἤλασε Μορρεὺς Βακχείην στίχα πᾶσαν ἀποσπάδα δηιοτῆτος. καὶ
μογέων δόλον εἶχεν ἐτώσιον, ὄφρα κυδοιμοῦ ληίδα
καλλιγύναικα λιπὼν μετανάστιον ἄγρην Χαλκομέδην ἐρύσειεν ὑπὸ
ζυγὰ δουλοσυνάων, ἄλλαις θηλυτέπῃσιν ὁμόστολον, ὄφρά οἱ
αἰεὶ ἠματίη θεράπαινα καἰ ἔννυχος εὐνέτις εἴη, καὶ
διδύμων τελέσειεν ἀμοιβαδὶς ἔργα θεάων, λάθρια Κύπριδος
ἔργα καὶ ἀμφαδὸν ἱστὸν Ἀθήνης Μορρεὺς δ’ οὐκ ἀμέλησε
δορυσσόος· ἀγχιμάχῳ γὰρ Δηριάδῃ φύξηλιν ἐπέτρεπε θῆλυν
Ἐνυώ, Βακχιάδος δὲ φάλαγγος ἐπέχραεν ἄρσενι χάρμῃ, ὄφρα
περικλείσειε καὶ ἀνέρας· ἐν δὲ κυδοιμοῖς εἰς φόβον
ἠπείγοντο. Θυελλήεσσα δὲ κούρη ἵστατο κοσμηθεῖσα πρὸ ἄστεος
ἐγγύθι πύργου, παρθένος ἀκρήδεμνος· ἐρωμανέων δὲ γυναικῶν
νεύμασι ποιητοῖσι τύπον μιμήσατο κούρη, ὄμματα δινεύουσα, καὶ
ἠθάδος ἔκτοθι μίτρης λευκὸς ἐρευθιόωντι χιτὼν φοινίσσετο
μαζῷ· Μορρεὺς δ’ εἰσορόων ἐπετέρπετο, καὶ διὰ πέπλου
λεπταλέου σφριγόωσαν ἴτυν τεκμαίρετο μαζοῦ. καἰ λίθον
εὐποίητον ἴσον τροχοειδέι δίσκῳ παρθένος ἁρπάξασα, πελώριον
ἄχθος ἁμάξης, Μορρέος εὐπήληκος ἀκόντισεν ἴδμονι τέχνῃ·
καἰ λίθος ἠερόθεν πεφορημένος ὀξέι ῥοίζῳ ἀσπίδος ἄκρον
ἄραξεν, ὅπῃ χρυσήλατος εἰκὼν Χειροβίης νόθον εἶχε δέμας
ψευδήμονι μορφῇ, ποιητὸν δὲ κάρηνον ἀπέξεσε, βαλλομένῃ δὲ
μαρμαρέῃ γλωχῖνι χαρασσομένοιο προσώπου μιμηλῆς ἀμάθυνε
περίτροχον εἰκόνα μορφῆς· καὶ σάκος ὀλβίζων ἀνεπάλλετο
πολλάκι Μορρεύς, καὶ κραδίῃ γελόων κρυφίην ἐφθέγξατο φωνήν·
ἄτρομε Χαλκομέδεια, νέη ῥοδοδάκτυλε Πειθώ, Κύπριδος ἁβρὸν
ἄγαλμα καὶ εὐθώρηκος Ἀθήνης, Βακχιὰς ἠριγένεια καὶ οὐ
δύνουσα Σελήνη, γραπτὸν ἐμῆς ἀλόχου τύπον ἔξεσας· αἴθε
καὶ αὐτῆς Χειροβίης ἤμησας ἀληθέος αὐχένα νύμφης. ὣς
εἰπὼν ἐδίωκε πρὸ ἄστεος ἄζυγα κούρην, γλῶσσαν
ἀπειλείουσαν ἔχων, οὐ χεῖρα κορύσσων, μῦθον ἀκοντίζων, οὐ
παρθένον ἔγχεϊ νύσσων, μειλιχίῃ παλάμῃ πεφιδημένον ἔγχος
ἀείρων· καὶ βλοσυρῆς κελάδησε βοῆς ἀπατήλιον Ἠχώ, ὡς
ἐτεὸν κοτέων πρόμος ἤπιος· ἀμφότερον γάρ, εἶχε νόον
γελόωντα, χόλον δ’ ἀνέφηνε προσώπῳ. ἦκα δὲ δινήσας σφαλερὴν
προέηκεν ἀκωκὴν εἰς σκοπὸν ἀχρήιστον ἑκούσιος· ἡ δὲ
φυγοῦσα ἠερίαις ταχύγουνος ἐπέτρεχε σύνδρομος αὔραις· τῆς
δὲ τιταινομένης ἀνεμώδεϊ γούνατος ὁρμῇ πλοχμοὺς βοτρυόεντας
ἀνερρίπιζον ἀῆται, αὐχένα γυμνώσαντες ἐριδμαίνοντα Σελήνῃ·
φειδομένοις δὲ πόδεσσιν ἑκούσιος ἔτρεχε Μορρεύς, πῇ μὲν
ἐυρραφέων ποδὸς ἴχνια γυμνὰ πεδίλων εἰς σφυρὰ παπταίνων
ῥοδοειδέα, πῇ δὲ δοκεύων πλαζομένης ἑλικηδὸν ὀπίστερα
βόστρυχα χαίτης Χαλκομέδην ἐδίωκε· καὶ ἴαχεν ἡδέι μύθῳ,
μείλιχον ἀφλοίσβοιο χέων ἔπος ἀνθερεῶνος· μίμνέ με,
Χαλκομέδεια, τὸν ἱμείροντα μαχητήν· ῥύεται ἀγλαΐη σε, καἰ
οὐ δρόμος· οὐ τόσον αἰχμαὶ ἅνδρα βαλεῖν δεδάασιν, ὅσον
σπινθῆρες Ἐρώτων. δήιος οὐ γενόμην, μὴ δείδιθι· μαρνάμενον
γάρ χαλκείην σέο κάλλος ἐμὴν νίκησεν ἀκωκήν· ἔγχεος οὐ
χατέεις, οὐκ ἀσπίδος· ὑμετέρου γὰρ ὡς ξίφος, ὡς δόρυ
θοῦρον, ἔχεις ἀκτῖνα προσώπου, καἰ μελίης πολὺ μᾶλλον
ἀριστεύουσι παρειαί. φρικτὸν ἐμῆς παλάμης λέλυται σθένος· οὐ
νέμεσις γάρ, εἰ δόρυ θοῦρον ἔχω νικώμενον, ὅττι καὶ αὐτὸς
Κύπριδος ἱσταμένης θηλύνεται ἄγριος Ἄρης. δέξό με σοῖς
Σατύροισιν ὁμόστολον· ἐν πολέμοις γὰρ Ἰνδοὶ ἀριστεύσουσιν,
ἕως ἔτι χεῖρα κορύσσω. ἢν δ’ ἐθέλῃς, ἅτε λάτρις
ὑποδρήσσω Διονύσῳ· ἢν ἐθέλῃς, με δάμαζε κατ’ αὐχένος ἢ
κενεῶνος· οὐκ ἀλέγω θανάτοιο τεῇ δεδαϊγμένος αἰχμῇ·
μοῦνον ἐμὲ στενάχιζε δεδουπότα· μυρομένης δὲ δάκρυα
Χαλκομέδης με καἰ ἐξ Ἀίδαο κομίσσει. παρθένε, τί τρομέεις,
ὅτι μείλιχον ἔγχος ἀείρω; σοὐς πλοκάμους ὁρόων ἑλικώδεας
ὑψόθεν ὤμων ἀσκεπέων τρυφάλειαν ἐμῶν ἀπέθηκα κομάων·
νεβρίδα παπταίνων στυγέω θώρηκα φορῆσαι. ὣς φαμένου παράμειβε
γυνὴ καἰ ἐμίγνυτο Βάκχοις, καὶ φονίου Μορρῆος ἀποπλαγχθεῖσα
κελεύθου θαρσαλέη πολέμιζε καὶ ἤρισεν ἄρσενι χάρμῃ. καὶ
τότε δυσκελάδοιο λιπὼν στροφάλιγγα κυδοιμοῦ ἄμπνυτο Βάκχος
ὅμιλος, ἕως ἀνεχάζετο Μορρεύς. Βασσαρίδων δὲ φάλαγγα πρὸ
ἄστεος ἄορι τύπτων Δηριάδης ἐδίωκεν, ἕως σχεδὸν ἤλασε
πύργων, οἰγομένου στίχα πᾶσαν ἕσω πυλεῶνος ἐέργων τείχεος
ὑψιλόφοιο· διωκόμεναι δὲ σιδήρῳ ἄστεος ἐντὸς ἵκανον
ἀποσπάδες ἠθάδος ὕλης· ἀσταθέες δὲ φάλαγγες ἀήθεα κύκλα
κελεύθου ἔστιχον ἔνθα καὶ ἔνθα διακριδόν, εἰς πτερὸν
Εὕρου, εἰς ῥαχίην Ζεφύροιο παρ· Ἐσπέριον κλίμα γαίης, αἱ
δὲ Νότου παρὰ πέζαν ἀλήμονες, αἱ δὲ Βορῆς Βασσαρίδες
κλονέοντο· καἰ ἀρσενόθυμον ἀνάγκην μαινάδες ἠλλάξαντο, πάλιν
δ’ ἐγένοντο γυναῖκες, καὶ μόθον ἠρνήσαντο, φιληλακάτοιο δὲ
τέχνης καἰ ταλάρων μνήσαντο, καἰ ἤθελον αὖτις Ἀθήνης
ἀμφιέπειν κλωστῆρα καἰ οὐκέτι θύσθλα Λυαίου. καὶ στίχα
χιονέην ὀλέκων κυανόχροος ἀνὴρ ἐνδόμυχον κλόνον εἶχε
πολισσούχοιο κυδοιμοῦ. Μορρέος ἐχθρὸν Ἔρωτα τριηκοστῷ ἐνὶ
πέμπτῳ δίζεο Βασσαρίδων τε φόνον καὶ Ἄρηα γυναικῶν. Δηριάδης
δ’ ἀπέλεθρος ἐμάρνατο θυιάδι χάρμῃ, καὶ βρομίου προπόλοισιν
ἐπέχραε κοίρανος Ἰνδῶν, πῇ μὲν ἀκοντίζων δολιχῷ δορί,
πῇ δὲ δαΐζων ἄορι κωπήεντι, χαραδραίοις δὲ βελέμνοις
τοξεύων πεφόρητο καὶ ὀξυτέροισιν ὀιστοῖς. ὣς αἱ μὲν
κλονέοντο κατὰ πτόλιν ἔνδοθι πύργων ἔγχεϊ Δηριάδαο·
πολυγλώσσῳ δὲ κυδοιμῷ ἀμφοτέρων κτύπος ἦεν· ἐρευθιόωντι
δὲ λύθρῳ ἄστεος εὐλάιγγες ἐφοινίχθησαν ἀγυιαὶ κτεινομένων
καναχηδὸν ἐν ἄστεϊ θηλυτεράων. ἀκλινέες δὲ γέροντες
ἀερσιλόφων ἐπὶ πύργων φύλοπιν ἐσκοπίαζον· ὑπὲρ τεγέων δὲ
καὶ αὐταὶ θυρσοφόρον στίχα πᾶσαν ἐθηήσαντο γυναῖκες· καί τις
ὑπὲρ μεγάροιο περικλινθεῖσα τιθήνῃ παρθένος ἑλκεσίπεπλος
ἐδέρκετο θῆλυν Ἐνυώ, καὶ κταμένῃ βαρύδακρυς ἐπέστενεν
ἥλικι κούρῃ. οὐδέ τις ἱμερόεσσαν ἑλὼν ἐβιήσατο νύμφην,
ὅττι γυναιμανέεσσιν ἄναξ ἐπετέλλετο λαοῖς, φεύγειν δήια
λέκτρα δορικτήτων ὑμεναίων, μὴ Παφίης ἀλέγοντες ἀφειδήσωςιν
Ἐνυοῦς. καί τις ὑπὲρ δαπέδοιο περισκαίρουσα κονίῃ παρθενικὴ
γυμνοῦτο· παρελκομένου δὲ χιτῶνος ἀγλαΐῃ κεκόρυστο καὶ
ἱμείροντα φονῆα οὔτασεν οὐτηθεῖσα, βέλος δέ οἱ ἔπλετο
μορφή, καὶ φθιμένη νίκησε· κατ’ ἀντιβίοιο δὲ γυμνοὶ μηροὶ
ἐθωρήχθησαν, ὀιστευτῆρες Ἐρώτων. καὶ νύ κε νεκρὸν ἔχων
πόθον ἄπνοον, ὥς περ Ἀχιλλεύς, ἄλλην Πενθεσίλειαν ὑπὲρ
δαπέδοιο δοκεύων ψυχρὰ κονιομένης προστύξατο χείλεα νύμφης, εἰ
μὴ Δηριαδῆος ἐδείδιεν ὄγκον ἀπειλῆς. καὶ γυμνῆς σκοπίαζεν
ἀναινομένης χρόα κούρης, καὶ σφυρὰ λευκὰ δόκευε καὶ
ἀσκεπέων πτύχα μηρῶν, καὶ μελέων ἔψανσε, καὶ ἥψατο πολλάκι
μαζοῦ οἰδαλέου ῥοδόεντος, ἐοικότος εἰσέτι μήλῳ· ἤθελε
καὶ φιλότητι μιγήμεναι· ὀψὲ δὲ κάμνων τοίην ἱμερόεσσαν
ἀνήρυγεν ἄφρονα φωνήν· παρθενικὴ ῥοδόπηχυ, τεὸν δυσέρωτα
φονῆα οὔτασας οὐταμένη, φθιμένη ζώοντα δαμάζεις, καὶ σὺ
τεὸν βλεφάροισιν ὀιστεύεις ὀλετῆρα· ἔγχος ἐνικήθη σέο
κάλλεϊ· σεῖο προσώπου μαρμαρυγαὶ κλονέουσιν, ὅσον γλωχῖνες
ἀκόντων· στῆθος ἔχεις ἅτε τόξον, ἐπεὶ σέο μᾶλλον ὀιστῶν
μαζοὶ ἀριστεύουσιν, ὀιστευτῆρες Ἐρώτων. ξεῖνον ἔχω καὶ
ἄπιστον ἐγὼ πόθον, ὅττι διώκω κούρης νεκρὸν ἔρωτα
καταφθιμένων ὑμεναίων· ἄπνοος οἶστρος ἔχει με τὸν ἔμπνοον·
εἰ θέμις εἰπεῖν, χείλεα φωνήεντα καὶ ἔμπνοα ταῦτα γενέσθω,
σῶν γλυκερῶν στομάτων ἵνα, παρθένε, μῦθον ἀκούσω τοῖον
ἔπος βοόωσα· (κυλινδομένην ἐνὶ γαίῃ, ἣν κτάνες, ἣν
σύλησας, ἀτάσθαλε, κάλλιπε κούρην· ἣν σέο χαλκὸς ἔταμνεν,
ἐμοῦ μὴ ψαῦε χιτῶνος· τί κρατέεις κενεῶνα, τὸν οὔτασας;
ἴσχεο δειλῆς ἀμφαφόων ἐμὀν ἕλκος, ὅ μοι πόρες. ἐρρέτω
αἰχμή, ἐρρέτω ἡμετέρης παλάμης θράσος, ὅττι λιποῦσα
Σειληνοὺς πολιῇσιν ὑποφρίσσοντας ἐθείραις καὶ Σατύρων
δύσμορφον ὅλον γένος, ἀντὶ γερόντων, ἀντὶ δασνστέρνων
ἁπαλὴν ἐδάμασσε γυναῖκα. ἀλλὰ ποθοβλήτοιο τεοῦ χροὸς ἕλκος
ἀφάσσων ποίην καλλιβότοιο διαστείχων ῥάχιν ὕλης ἕλκεος
ὑμετέροιο βοηθόον εἰς σὲ καλέσσω γηραλέον Χείρωνα φεπίσβιον;
ἢ πόθεν εὕρω φάρμακα, λυσιπόνου Παιήονος ὄργια τέχνης;
ἤθελον, ἣν κολέουσιν, ἔχειν Κενταυρίδα ποίην, ὄφρα τεοῖς
μελέεσσιν ἀνώδυνον ἄνθος ἑλίξας ἐξ Ἄιδος ζώουσαν
ἀνοστήτοιο σαώσω. ποῖον ἔχω μάγον ὕμνον ἢ ἀστερόεσσαν
ἀοιδήν, ὄφρα θεοκλήτῳ προχέων μέλος εὐάδι φωνῇ οὐταμένου
τεὸν αἷμα κατευνήσω κενεῶνος; ἤθελον ἐγγὺς ἔχειν φυσίζοον
ἐνθάδε πηγήν, ὄφρα τεοῖς μελέεσσι βαλὼν ὀδυνήφατον ὕδωρ
πρηΰνω τεὸν ἕλκος ἐπήρατον, ὄφρα καὶ αὐτὴν ψυχὴν
ὑμετέρην παλινάγρετον εἰς σὲ κομίσσω. Γλαῦκε πολυσπερέων
ἐτέων στροφάλιγγα κυλίνδων, εἰ θέμις, ἀτρυγέτοιο λιπῶν
κευθμῶνα θαλάσσης δεἰξον ἐμοὶ βοτάνην ζωαρκέα, δεῖξον
ἐκείνην, ἧς ποτε σοῖς στομάτεσσιν ἐγεύσαο, καὶ βίον ἕλκεις
ἄμβροτον, ἀενάοιο χρόνου κυκλούμενος ὁλκῷ. ὣς εἰπῶν
παράμειβε, νέκυν πόθον ἐν φρεσὶ κεύθων. καὶ πόσιος κταμένου
τιμήορος ἄνθορε νύμφη Πρωτονόη, στενάχουσα καὶ εἰσέτι νεκρὸν
Ὀρόντην· θηλυτέρην δὲ φάλαγγα διέστιχεν· ἦν δὲ νοῆσαι
ἄλλην ἀντιάνειραν Ἐρυθραίην Ἀταλάντην. Χειροβίη δὲ λαβοῦσα
σάκος καὶ Μορρέος αἰχμὴν ἔχραε Βασσαρίδεσσι, καὶ εἴκελος
ἔπλετο Γόργῃ, ἣ πάρος εὐπύργοιο τινασσομένης Καλυδῶνος
Τοξέος αἰθύσσονσα κασιγνήτοιο βοείην, μάρνατο θῆλυς ἐοῦσα
χολωομένου Μελεάγρου. Ὀρσιβόη δὲ φανεῖσα σὺν ἐγρεμόθῳ
παρακοίτῃ θάρσος Ἐνυαλίης μιμήσατο Δηιανείρης, ὁππότε
Παρνησσοῖο κακοξείνῳ παρὰ πέτρῃ θωρήχθη Δρυόπεσσι καὶ
ἔπλετο θῆλυς Ἀμαζών. πολλαὶ δ’ εὐρυχόροισι περικλείοντο
μελάθροις, καὶ στόνος ἄπλετος ἦεν ὑπωροφίοιο κυδοιμοῦ·
ἄλλη δ’ εἰνοδίην ὑπεδύσατο δηιοτῆτα, παρθένος ἐγρεκύδοιμος,
ὑπὲρ τεγέων δὲ καὶ ἄλλαι λαϊνέοις βελέεσσιν ἐθωρήσσοντο
γυναῖκες· ἐνδόμυχοι δὲ φάλαγγες ἐπεσμαράγησαν Ἐνυώ. ὄφρα
μὲν ἐγρεμόθοιο δῑ ἄστεος ἔβρεμεν Ἄρης, Λύδια Βασσαρίδων
ὀρεσίδρομα φῦλα δάΐζων, τόφρα δὲ Χαλκομέδεια πρὸ τείχεος
ἵστατο μούνη νόστιμον ἐκ πολέμοιο μεταστρέψασα πορείην,
οἰστρομανῆ Μορρῆα δεδεγμένη, εἴ ποξεν ἔλθῃ· καὶ τότε
πουλυέλικτον ἐρωμανὲς ὄμμα τιταίνων, παρθένον ὡς ἐνόησε,
ποδήνεμος ἵκετο Μορρεύς, εἰς δρόμον ἱμερόεντα θοώτερα
γούνατα πάλλων. τῆς δὲ διωκομένης ἀνεκούφισε πέπλον ἀήτης·
θέλγετο δ’ εἰσέτι μᾶλλον ἀνείμονι κάλλεϊ μορφῆς. παπταίνων
προθέουσαν ἀνάμπυκα λευκάδα νύμφην. ἡ δέ μιν ἠπερόπευε, καὶ
αἰδομένῃ φάτο φωνῇ, ὼκυτέρην Μορρῆος ὑποπτήσσουας πορείην·
εἰ ἐτεὸν μεθέπεις ἐμὰ δέμνια, νυμφίε Μορρεῦ, κάτθεο σὸν
θώρηκα σιδήρεον, οἷα χορεύει εἰς γάμον ἁβροχίτων, ὅτε
Κύπριδι μίσγεται, Ἄρης, εἵματι χιονέῳ πεπυκασμένος, ὥς περ
Ἀπόλλων, ὄφρα Πόθος καὶ Κύπρις ἑνὶ ζεύξειαν ὀχῆι ἡμέας
ἀμφοτέρους γαμίης ἐπιβήτορας εὐνῆς, Μορρέα θοῦρος· ἔρως
καὶ Χαλκομέδην Ἀφροδίτη. οὐ δέχομαι χάλκειον ἐγὼ πόσιν
ύψόθι λέκτρων, αἵματι φοινίσσοντα καὶ αὐχμώοντα κονίῃ·
ἀλλὰ ῥόῳ φαίδρυνε τεὸν δέμας, ὄφρα φανείης ὡς Φαέθων
προχοῇσι λελουμένος Ὠκεανοῖο· ῥῖψον Ἐνυαλίην σέθεν ἀσπίδα,
ῥῖψον ἀκωκήν, μή ποτέ με πλήξειε τεὴ θανατηφόρος αἰχμή·
κάτθεό μοι δασπλῆτα τεῶν πήληκα κομάων, ὅττι λόφος κλονέει
με τινασσομένης τρυφαλείης· μὴ νόθον εἶδος ἴδοιμι σιδηρείοιο
προσώπου· τίς πόθος εὐφραίνει με καλυπτομένης σέο μορφῆς;
ούκέτι Μαιονίης ἐπιβήσομαι· οὐδ’ ἐνὶ παστῷ δέξομαι, ἢν
ἐθέλῃς, μετὰ Μορρέα Βάκχον ἀκοίτην· ἔσσομαι Ἰνδῴη καὶ
ἐγώ, φίλος· ἀντὶ δὲ Λυδῆς κυδαίνω θυέεσσιν Ἐρυθραίην
Ἀφροδίτην κρυπταδίη Μορρῆος ὁμευνέτις· ἐν δὲ κυδοιμοῖς
Ἰνδὸς ἀνὴρ ἐχέτω με συναιχμάζων Ἀφροδίτῃ· εἰς δὲ γὰρ
ἶσα βέλεμνα καὶ εἰς ἐμὲ διπλόα πέμπων ἵμερος ἀμφοτέροισι
μίαν ξύνωσεν ἀνίην, εἰς κραδίην Μορρῆι καὶ εἰς φρένα
Χαλκομεδείῃ. κάμνον ἐγὼ κρύπτουσα τεὸν πόθον· οὐ γὰρ
ἀκοίτην παρθένος αἰδομένη προκαλίζεται εἰς Ἀφροδίτην. ὣς
φαμένη παρέπεισε γυνὴ δυσέρωτα μαχητὴν ψευσαμένη· γελάσας δὲ
δυσίμερος ἔννεπε Μορρεύς· οὐ νέμεσις, Μορρῆα τὸν εὐπήληκα
μαχητὴν χάλκεον ἔγχος ἔχειν ἐνὶ παστάδι Χαλκομεδείης, ὄφρα
περιπτύξω σε, φερώνυμε, χαλκὸν ἀείρων· ἔμπης φοίνιον ἔγχος
ἀναίνομαι, οὐδὲ βοείης ἅπτομαι· ὡς ἐθέλεις δέ, λελουμένος
εἰς σὲ χορεύω χερσὶν ἀναιμάκτοισι, καὶ ἔσσομαι ἄλλος
ἀκοίτης, γυμνὸς Ἄρης μετὰ δῆριν ἔχων γυμνὴν Ἀφροδίτην.
καύρην Δηριαδῆος ἀναίνομαι· αὐτὸς ἐλάσσω ἐκ μεγάρων
ἀέκουσαν ἐμὴν ζηλήμονα νύμφην· οὐκέτι Βασσαρίδεσσι
κορύσσομαι, εἴ με κελεύεις, ἀλλὰ φίλοις ναέτῃσι μαχέσσομαι·
Ἰνδὸν ὀλέσσω οἴνοπα θύρσον ἔχων, οὐ χάλκεον ἔγχος
ἀείρων· ῥίψω δ)ἔντεα πάντα καὶ ἄνθεα λεπτὰ τινάξω,
ὑμετέρῳ βασιλῆι συναιχμάζων Δινύσῳ. ὣς εἰπὼν παλάμης
μελίην ἀπεσείσατο Μορρεύς, καὶ λίφον ἰδρώοντος ἀπεσφήκωσε
καρήνου, μυδαλέης δ’ ἔρρεψεν ἑῆς τελαμῶνα βοείης εὐκαμάτῳ
ῥαθάμιγγι λελουμένον ὴθάδος ὤμου· λύσατο καὶ χάλκειον ἀπὸ
στέρνοιο χιτῶνα, αἱμαλέον θώρηκα. καὶ ἔντεα κείμενα γαίῃ
Μορρέος ἱμείροντος ἐδείκνυεν Ἄρεϊ Κύπρις μορφῇ ἀθωρήκτῳ
νικώμενα Χαλκομεδείης· καί τινα μῦθον ἔειπεν, ἑὸν δ’
ἐρέθιζεν ἀκοίτην· Ἆρες, ἐσυλήθης· πολέμους ἠρνήσατο
Μορρεύς, οὐ φορέων θώρηκα καὶ οὐ ξίφος· ἀλλὰ γυναῖκα
ἱμερτὴν ποθέων ἀπεσείσατο τεύχεα χειρῶν. καὶ σὺ τεὸν δόρυ
θοῦρον ἀναίνεο, καὶ σὺ θαλάσσῃ λούεο σῶν σακέων
γυμνούμενος· ἀπτόλεμος γὰρ Κύπρις ἀριστεύει πλέον Ἄρεος,
οὐδὲ χατίζει ἀσπίδος, οὐ μελίης ποτὲ δεύεται· ἀμφότερον
γὰρ ἔγχος ἐμὸν πέλε κάλλος ἐμὸν ξίφος ἔπλετο μορφή, καὶ
βλεφάρων ἀκτῖνες ἐμοὶ γεγάασιν ὀιστοί· μαζὸς ἀκοντίζει
πλέον ἔγχεος· ἱμερόεις γὰρ ἀντὶ δοριθρασέος θαλαμηπόλος
ἔπλετο Μορρεύς. μὴ Σπάρτης ἐπίβηθι, μαχήμονες ἧχι πολῖται
χάλκεον εἶδος ἔχουσι κορυσσομένης Ἀφροδίτης, μή σε δόρυ
κρατέουσα τεῷ πλήξειε σιδήρῳ. οὐ τόσον αἰχμάζεις, ὅσον
ὀφρύες· οὐ τόσον αἰχμαὶ ἀνέρας οὐτάζουσιν, ὅσον βάλλουσιν
ὀπωπαί· δέρκεο σοὺς θεράποντας, ὑποδρηστῆρας Ἐρώτων, καὶ
θρασὺν αὐχένα κάμψον ἀνικήτῳ Κυθερείῃ. Ἆρες, ἐνικήθης,
ὅτι χάλκεον ἔγχος ἐάσας νεβρίδα Χαλκομέδης γαμίην
ὑπεδύσατο Μορρεύς. εἶπε μόθους γελόωσα φιλομμειδὴς Ἀφροδίτη,
Ἄρεα κερτομέουσα γαμοστόλον, ἄγχι δὲ πόντου καλλείψας
ἀκόμιστον ἐπ’ αἰγιαλοῖο χιτῶνα θαλπόμενος γλυκερῇσι μεληδόσι
λούσατο Μορρεύς, γυμνὸς ἐών· ψυχρῇ δὲ δέμας φαίδρυνε
θαλάσσῃ, θερμὸν ἔχων Παφίης ὀλίγον βέλος· ἐν δὲ ῥεέθροις
Ἰνδῴην ἱκέτευεν Ἐρυθραίην Ἀφροδίτην, εἰσαΐων, ὅτι
Κύπρις ἀπόσπορός ἐστι θαλάσσης· λουσάμενος δ’ ἀνέβαινε μέλας
πάλιν· εἶχε δὲ μορφήν, ὡς φύσις ἐβλάστησε, καὶ ἀνέρος οὐ
δέμας ἅλμη, οὐ χροιὴν μετάμειψεν, ἐρευθαλέη περ ἐοῦσα. καὶ
κενεῇ χρόα λοῦσεν ἐπ’ ἐλπίδι· χιόνεος γὰρ ἱμερόεις
μενέαινε φανήμεναι ἄζυγι κούρῃ· καὶ λινέῳ κόσμησε δέμας
χιονώδεϊ πέπλῳ, οἷον ἔσω θώρηκος ἀεὶ φορέουσι μαχηταί.
ἱσταμένη δ’ ἄφθογγος ἐπ’ ᾐόνος εἶχε σιωπὴν Χαλκομέδη
δολόεσσα· μεταστρεφθεῖσα δὲ κούρη Μορρέος ἀχλαίνοιο σαόφρονας
εἷλκεν ὀπωπάς, ἀσκεπὲς αἰδομένη δέμας ἀνέρος· εἰσιδέειν
γὰρ ἅζετο θῆλυς ἐοῦσα λελουμένον ἄρσενα κούρη. ἀλλ’ ὅτε
χῶρον ἔρημον ἐσέδρακεν ἅρμενον εὐναῖς, τολμηρὴν παλάμην
ὀρέγων αἰδήμονι νύμφῃ εἵματος ἀψαύστοιο σαόφρονος ἥψατο
κούρης· καί νύ κεν ἀμφίζωστον ἑλὼν εὐήνορι δεσμῷ νυμφιδίῳ
σπινθῆρι βιήσατο θυιάδα κούρην· ἀλλά τις ἀχράντοιο δράκων
ἀνεπήλατο κόλπου, παρθενικῆς ἀγάμοιο βοηθόος, ἀμφὶ δὲ
μίτρην ἀμφιλαφὴς κυκλοῦτο φυλάκτορι γαστέρος ὁλκῷ· ὀξὺ δὲ
συρίζοντος ἀσιγήτων ἀπὸ λαιμῶν πέτραι ἐμυκήσαντο· φόβῳ δ’
ἐλελίζετο Μορρεὺς αὐχένιον μύκημα νόθης σάλπιγγος ἀκούων,
παπταίνων ἀγάμοιο προασπιστῆρα κορείης· καὶ πρόμος
ἀμφιέλικτος ἀνεπτοίησε μαχητήν, οὐρὴν ἀγκυλόκυκλον ἐπ’
αὐχένι φωτὸς ἑλίξας, ἔγχος ἔχων στόμα λάβρον· ἐτοξεύοντο
δὲ πολλοὶ ἰὸν ἀκοντίζοντες ἐχιδνήεντες ὀιστοί· οἱ μὲν
ἀμιτρώτοιο διαΐσσοντες ἐθείρης, οἱ δὲ δρακοντοκόμοιο δῑ
ἰξύος, οἱ δ’ ἀπὸ κόλπου Ἄρεα συρίζοντες ἐβακχεύοντο
μαχηταί. ὄφρα μὲν ὑψιλόφοιο πρὸ ἄστεος ἵστατο Μορρεύς,
Χαλκομέδην δολόεσσαν ἀνήνυτον εἰς γάμον ἕλκων, τόφρα δὲ
Βασσαρίδος στρατιῆς εὔοπλος Ἐνυὼ ἔγχος ἀτειρήεντος ἀλεύατο
Δηριαδῆος. καὶ γὰρ ἀπ’ Οὐλύμποιο θορὼν ὠκύπτερος Ἑρμῆς,
ἀντίτυπον Βρομίοιο φέρων ἴνδαλμα προσώπου, Βακχείην
ἐκάλεσσεν ὅλην στίχα μύστιδι φωνῇ· δαιμονίην δὲ γυναῖκες
ὅτ’ ἔκλυον Εὔιον ἠχώ, εἰς ἕνα χῶρον ἵκανον· ἀπὸ
τριόδων δὲ κομίζων Μαιναλίδων ὅλον ἔθνος ἐς ἀγκύλα κύκλα
κελεύθου ἤγαγεν ὠκυπέδιλος, ἕως σχεδὸν ἤιε πύργων· καὶ
φυλάκων στοιχηδὸν ἀκοιμήτοισιν ὀπωπαῖς νήδυμον ὕπνον ἔχευεν
ἑῇ πανθελγέι ῥάβδῳ φώριος Ἑρμείας, πρόμος ἔννυχος·
ἐξαπίνης δὲ Ἰνδοῖς μὲν ζόφος ἦεν, ἀθηήτοισι δὲ Βάκχαις
φέγγος ἔην ἀδόκητον· ἀδουπήτων δὲ γυναικῶν λάθριος
ἡγεμόνευε δῑ ἄστεος ἄπτερος Ἑρμῆς· χειρὶ δὲ θεσπεσίῃ
βριαρὴν κληῖδα πυλάων ἠλιβάτων ὤιξε, καὶ ἠέλιος πέλε
Βάκχαις. Ἠματίην δ’ ὅτε νύκτα φαεσφόρος ἤλασεν Ἑρμῆς,
Δηριάδης ὑπέροπλος ἔχων ἀτέλεστον ἀπειλὴν Βασσαρίδων
μάστευε λιπόπτολιν ἑσμὸν ὁδίτην. ὡς δ’ ὅτε τις κατὰ νύκτα
βαθυπλούτοις ἐν ὀνείροις τέρπεται ἀπρήκτοισιν ἐπ’
ἐλπωρῇσιν, ἀείρων ἀφνειαῖς παλάμῃσι μινυνθαδίου χύσιν
ὄλβου, ὑπναλέων κτεάνων ἀπατήλιον ἐλπίδα βόσκων· ἀλλ’ ὅτε
φαινομένης ῥοδοειδέος ἠριγενείης χάζεται εὐκτεάνοιο
παλίλλυτος ὄψις ὀνείρου, σὺν κενεαῖς παλάμῃσιν ἐγείρεται,
οὐδὲν ἀείρων, ῥίψας κλεψινόων σκιοειδέα τέρψιν ὀνείρων·
ὣς τότε Δηριάδης, ὅτε μὲν ζόφος εἶχεν ἀγυιάς, τέρπετο
Βασσαρίδων δοκέων αὐτόσσυτον ἄγρην ἀμφιέπειν ἔντοσθεν
ἐεργομένων πυλεώνων, ψευδομένην ἀνόνητον ἔχων σκιοειδέα
νίκην· ἀλλ’ ὅτε φέγγος ἔλαμψε, καὶ οὐκέτι δέρκετο Βάκχας,
ὡς ὄναρ ἔδραμε πάντα, καὶ ἴαχε πενθάδι φωνῇ. ὡς Διὶ καὶ
Φαέθοντι χολώετο καὶ Διονύσῳ, Μαιναλίδας φυγάδας διζήμενος.
ἀμφὶ δὲ πύργους Βασσαρίδες κελάδησαν ἀνάμπυκες Εὐάδι φωνῇ.
Δηριάδης δ’ ἐδίωκε τὸ δεύτερον, ἔγρετο δὲ Ζεὺς Καυκάσου ἐν
κορυφῇσιν ἀπορρίψας πτερὸν Ὕπνου· καὶ δόλον ἠπεροπῆα μαθὼν
κακοεργέος Ἥρης Σειληνοὺς ἐδόκευε πεφυζότας, ἔδρακε Βάκχας
σπερχομένας ἀγεληδὸν ἀπὸ τριόδων, ἀπὸ πύργων, καὶ Σατύρους
κείροντα καὶ ἀμώοντα γυναῖκας Δηριάδην ἐνόησεν ὀπίστερον,
ὄρχαμον Ἰνδῶν, υἱέα δ’ ἐν δαπέδῳ κατακείμενον· ἀμφὶ δὲ
νύμφαι ἐγγὺς ἔσαν στεφανηδόν· ὁ δ’ ἐν στροφάλιγγι κονίης
κεῖτο καρηβαρέων, ὀλιγοδρανὲς ἄσθμα τιταίνων, ἀφρὸν
ἀκοντίζων χιονώδεα, μάρτυρα λύσσης. καὶ φθονερῆς ἤλεγξε
δόλον δυσμήχανον Ἥρης, καὶ δολίην παράκοιτιν ἐμέμψατο
κέντορι μύθῳ· καί νύ κεν ἀχλυόεντος ὁμέστιον Ἰαπετοῖο
ὕπνον ὀμιχλήεντι κατεκλήισσε βερέθρῳ, εἰ μὴ Νὺξ ἱκέτευε,
θεῶν δμήτειρα καὶ ἀνδρῶν. καὶ μόγις εὐνήσας ὀλοὸν χόλον
ἴαχεν Ἥρῃ· οὔ πω ἐμῆς Σεμέλης ἐκορέσσαο, δύσμαχος Ἥρη,
ἀλλ’ ἔτι καὶ φθιμένῃ τάχα χώεαι; οὐδὲ καὶ αὐτὴ σὸν
κότον ἐπρήυνεν ἀτέρμονα νυμφιδίη φλόξ, λέκτρα διασκεδάσασα
Διοβλήτοιο Θυώνης; Ἰνδοφόνῳ τέο μέχρις ἐπιβρίθεις Διονύσῳ;
ἅζεο σοὺς προτέρους πάλιν ἄκμονας· εἰσέτι κεῖνοι, εἰσέτι
μοι παρέασιν ἀρηγόνες, οὓς ποσὶ δήσας ὑμετέροις ἔσφιγξα·
σὺ δ’ ἄστατος ὑψόθι γαίης αἰθέρι καὶ νεφέλῃσι μετάρσιον
εἶχες ἀνάγκην· καὶ θρασὺς ἐν νεφέλῃσι περίπλοκον ὑψόθι
γαίης δέσμιον εἶδεν Ἄρης σε, καὶ οὐ χραίσμησε τεκούσῃ· οὐ
πυρόεις Ἥφαιστος ἐπήρκεσεν· οὐ δύναται γὰρ τλήμεναι
αἰθαλόεντος ἕνα σπινθῆρα κεραυνοῦ. δήσω σὰς παλάμας χρυσέῳ
πάλιν ἠθάδι δεσμῷ· Ἄρεα δ’ ἀρραγέεσσιν ἀλυκτοπέδῃσι
πεδήσω εἰς τροχὸν αὐτοκύλιστον ὁμόδρομον, οἷος ἀλήτης
Τάνταλος ἠερόφοιτος ἤ Ἰξίων μετανάστης· καί μιν
ἀναλθήτοισιν ὅλον πληγῇσιν ἱμάσσω, εἰσόκε νικήσειεν ἐμὸς
πάις υἱέας Ἰνδῶν. ἀλλὰ τεῷ Κρονίωνι χαρίζεαι, αἴ κεν
ἐλάσσῃς λύσσαν ἐριπτοίητον ἱμασσομένου Διονύσου, μηδὲ
λίπῃς κοτέοντα τεὸν πόσιν, ἀλλὰ μολοῦσα Ἰνδῴης ἀκίχητος
ὑπὸ κλέτας εὔβοτον ὕλης Βάκχῳ μαζὸν ὄρεξον ἐμὴν μετὰ
μητέρα Ῥείην, ὄφρα τελειοτέροισιν ἑοῖς στομάτεσσιν ἀρύσσῃ
σὴν ἱερὴν ῥαθάμιγγα προηγήτειραν Ὀλύμπου, καὶ βατὸν αἰθέρα
τεῦξον ἐπιχθονίῳ Διονύσῳ· ὑμετέρῳ δὲ γάλακτι δέμας
χρίσασα Λυαίου σβέσσον ἀμερσινόοιο δυσειδέα λύματα νούσου.
καί σοι ἐπεντύνω γέρας ἄξιον· ὑμετέρῃ γὰρ στηρίξω κατ’
Ὄλυμπον ἐοικότα κύκλον ἐέρσῃ, Ἡραίοιο γάλακτος ἐπώνυμον,
ὄφρα γεραίρω ἰκμάδα πασιμέλουσαν ἀλεξικάκου σέο μαζοῦ·
μοῦνον ἐμοί πεφύλαξο Διὸς φιλότεκνον ἀπειλήν, μηδέ πάλιν
δόλον ἄλλον ἐπεντύνῃς Διονύσω. ὣς εἰπὼν προέηκε
παλίγκοτον εὐνέτιν Ἥρην Βακχείης κακότητος ἀλεξήτειραν
ἀνάγκῃ, ἵλαον εὐάντητον ἀτυζομένῳ Διονύσῳ, ὄφρα δέμας
Βρομίοιο γαλαξαίῃσιν ἐέρσαις χειρὶ περιχρίσειε θεοτρεφέων
ἀπὸ μαζῶν. Ἥρη δ’ οὐκ ἀμέλησεν· ἀκεσσιπόνοιο δὲ θηλῆς
θεσπεσίῃ ῥαθάμιγγι δέμας χρίσασα Λυαίου ἄγρια δαιμονίης
ἀπεσείσατο λύματα λύσσης· καὶ δίδυμον φθόνον εἶχεν
ὑποκλέπτοντι προσώπῳ ἠνορέην ὁρόωσα καὶ ἀγλαΐην Διονύσου,
καὶ φθονεραῖς παλάμῃσι μεμηνότος ἥψατο Βάκχου· ἀμφί δέ οἱ
στομάτεσσιν ἀνειρύσσασα χιτῶνος ἀμβροσίης πλήθουσαν ἑὴν
γυμνώσατο θηλήν, θλιβομένην βλύζουσα χύσιν ζηλήμονι μαζῷ· καί
μιν ἀνεζώγρησε· τανυπλοκάμου δὲ Λυαίου ὄμμασι μηκεδανοῖσι
τόσην διεμέτρεεν ἥβην, εἴ ποτε τηλίκον εἶδος ἐπιχθονίη
τέκε γαστήρ, εἰ τόσος ἦεν Ἄρης ἐγχεσπάλος, εἰ τόσος
Ἑρμῆς, εἰ Φαέθων πέλε τοῖον ἢ ἱμερόφωνος Ἀπόλλων· καί μιν
ἔχειν μενέαινεν ἐν αἰθέρι νυμφίον Ἥβης, εἰ μή οἱ
κατένευσε μετὰ χρόνον ὑψιμέδων Ζεὺς μόρσιμον Ἡρακλῆα
δυωδεκάεθλον ἀκοίτην. ἡ μὲν ἀλεξήσασα πόνον μανιώδεα Βάκχου
ὑψιφανὴς ἀνέβαινε τὸ δεύτερον εἰς χορὸν ἄστρων, μὴ
στρατιὴν ἀσίδηρον ἐσαθρήσῃ Διονύσου μαρναμένην νάρθηκι καὶ
ἀμπελόεντι κορύμβῳ, καὶ προμάχους κταμένους ὀλίγῳ ῥηξήνορι
θύρσῳ. οὐδὲ μάχης ἀμέλησε Διὸς πάις, ἀλλὰ μαχητὰς θωρήξας
παλίνορσος ἀγέστρατον ἴαχε φωνήν, χειρὶ Γιγαντοφόνῳ
ταμεσίχροα κισσὸν ἐλίσσων· θαρσαλέοι μάρνασθε τὸ δεύτερον· ὲν
πολέμοις γὰρ Ζεὺς πάλιν ἡμείων πρόμος ἵσταται, υἱέι Βάκχῳ
ἴλαος, οὐρανόθεν δὲ προασπίζων Διονύσου ἀθανάτων χορὸς
ἦλθε, καὶ οὐκέτι χώεται Ἥρη. τίς στεροπῇ Κρονίδαο
μαχέσσεται; ἢ πότε δειλοὶ δυσμενέες μίμνουσι κορυσσομένοιο
κεραυνοῦ; ἶσος ἐμῷ γενετῆρι φανήσομαι· ἐν πολέμοις γὰρ
γηγενέας Τιτῆνας ἐμὸς νίκησε Κρονίων, νικήσω καὶ ἔγωγε
χαμαιγενέων γένος Ἰνδῶν. σήμερον ἀθρήσητε κορυμβοφόρον μετὰ
νίκην Δηριάδην ἱκέτην βραδυπειθέα, καὶ χορὸν Ἰνδῶν αὐχένα
δοχμώσαντα γαληναίῳ Διονύσῳ. καὶ ποταμὸν μεθέποντα μεθυσφαλὲς
Εὔιον ὕδωρ· ἀντιβίους δ’ ὄψεσθε παρὰ κρητῆρι Λυαίου ξανθὸν
ὕδωρ πίνοντας ἀπ’ οἰνοπόρου ποταμοῖο, καὶ θρασὺν Ἰνδὸν
ἄνακτα, κατάσχετον οἴνοπι κισσῷ, ἰλλόμενον πετάλοισι καὶ
ἀμπελόεντι κορύμβῳ, εἴκελα δεσμὰ φέροντα, τά περ μετὰ
κύματα λύσσης Νυσιάδες βοόωσι θεουδέες εἰσέτι Νύμφαι, ἀλκῆς
ἡμετέρης ἐπιμάρτυρες, ὁππότε κισσοῦ ἀγχονίῳ σφίγξασα
θεημάχον ἀνέρα δεσμῷ Ἀρραβίην ἐφόβησεν ἐμὴ θρασυεργὸς
ὀπώρη, ἅμματι βοτρυόεντι βιαζομένου Λυκοόργου. ἀλλὰ τόσου
μετὰ κύκλα κυλινδομένοιο κυδοιμοῦ ληίδα δυσμενέων συλήσατε καὶ
κτέρας ἅλμης, μαρμαρέας λάιγγας, ἐμὴν δ’ ἐπὶ μητέρα Ῥείην
ἑλκομένας πλοκάμοιο μεταστήσασθε γυναῖκας· καὶ προμάχους
τίσασθε δεδουπότας, ὧν ἐπὶ πότμῳ τείρομαι ὀξείῃσι
μεληδόσιν· ἐν κραδίῃ δὲ ἀμφότερον κοτέω τε καὶ ἄχνυμαι,
ὅττι δοκεύω Δηριάδην ζώοντα καὶ ἀκτερέιστον Ὀφέλτην,
μεμφόμενον μετὰ πότμον ἀεργέα χεῖρα Λυαίου· οὐκέτι Κωδώνη
θωρήσσεται, οὐκέτι δειλὴ μάρναται Ἀλκιμάχεια δορυσσόος· ἀλλὰ
καὶ αὐτὸς Αἰβίαλος δέδμητο, καὶ εἰσέτι θύρσον ἐρύκω.
αἰδέομαι μετὰ δῆριν Ἀρέστορα, μὴ καὶ ἀκούσῃ, ὅττι θανὼν
οὐχ εὗρεν ἀρηγόνα νεκρὸς Ὀφέλτης· οὐ δύναμαι Κρήτης
Κορυβαντίδος ἄστυ περῆσαι, μὴ γενέτης Ἀγέλαος ὀλωλότα παῖδα
γοήσῃ, Ἀνθέος ὀλλυμένοιο φόνον νήποινον ἀκούων· αἰδέομαι
Μίνωι φανήμεναι· ἐν κλισίῃ γὰρ Ἀστέριος μογέει βεβολημένος,
ὃν πλέον ἄλλων ῥύσομαι· Εὐρώπης γάρ ἔχεε γένος· ἀλλὰ
σαώσας νόστιμον ἀρτεμέοντα πάλιν γενετῆρι κομίσσω πηὸν ἐμὸν
μετὰ δῆριν, ὅπως μὴ Κάδμος ἀκούσῃ Ἀστέριον χατέοντα
λιποπτολέμου Διονύσου. ἀλλὰ πάλιν μάρνασθε, καὶ εἰν ἑνὶ
πᾶσιν ἀρήξω, τοσσατίων ἕνα μοῦνον ἀποκτείνας ὀλετῆρα.