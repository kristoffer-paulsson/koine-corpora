ἐν δὲ τριηκοστῷ ἕκτῳ μετὰ λύματα λύσσης Βάκχος Δηριαδῆι
κορύσσεται εἶδος ἀμείβων. ὣς φάμενος θάρσυνε γεγηθότας
ἡγεμονῆας· Δηριάδης δ’ ἑτέρωθεν ἑοὺς ἐκόρυσσε μαχητάς.
ἀμφοτέρῃ δὲ φάλαγγι θεοὶ ναετῆρες Ὀλύμπου κεκριμένοι
στέλλοντο κυβερνητῆρες Ἐνυοῦς, οἱ μὲν Δηριαδῆος ἀρηγόνες, οἱ
δὲ Λυαίου. Ζεὺς μὲν ἄναξ μακάρων ὑψίζυγος ὑψόθι Κέρνης
Ἄρεος εἶχε τάλαντα παρακλιδόν· οὐρανόθεν δὲ ἔμπυρον
ὑδατόεις προκαλίζετο κυανοχαίτης ἠέλιον, γλαυκῶπιν Ἄρης,
Ἥφαιστος Ὑδάσπην· Ἥρης δ’ ἀντικέλευθος ὀρεστιὰς Ἄρτεμις
ἔστη· Λητῴην δ’ ἐπὶ δῆριν ἐύρραπις ἤλυθεν Ἑρμῆς. καὶ
ζαθέου πολέμου διδυμόκτυπος ἔβρεμεν ἠχὼ ἀμφοτέροις
μακάρεσσιν, ἐπεσσυμένων δὲ κυδοιμῷ Ἄρης ἑπταπέλεθρος
ἐμάρνατο Τριτογενείῃ, καἰ δόρυ θοῦρον ἴαλλεν· ἀνουτήτου δὲ
θεαίνης μέσσην αἰγίδα τύψεν, ἀθηήτου δὲ καρήνου ἤλασε
Γοργείης ὀφιώδεα λήια χαίτης, Παλλάδος οὐτήσας λάσιον σάκος·
ὀξυτενὴς δὲ πεμπομένη ῥοιζηδὸν ἀκαμπέος ἔγχεος αἰχμὴ
ποιητὴν πλοκαμῖδα νόθης ἐχάραξε Μεδούσης. κούρη δ’
ἐγρεκύδοιμος ἐπαΐξασα καὶ αὐτὴ σύγγονον ἔγχος ἄειρεν ἐπ’
Ἄρεϊ Παλλὰς ἀμήτωρ, κεῖνο, τό περ φορέουσα λεχώιον ἥλικι
χαλκῷ ἄνθορε πατρῴοιο τελεσσιγόνοιο καρήνου. καὶ δαπέδῳ
γόνυ κάμψε τυπεὶς περιμήκετος Ἄρης· ἀλλά μιν ὀρθώσασα
παλινδίνητον Ἀθήνη μητρὶ φίλῃ μετὰ δῆριν ἀνούτατον ὤπασεν
Ἥρῃ. Ἥρῃ δ’ ἀντερίδαινεν ὀρεσσινόμου Διονύσου Αρτεμις ὡς
συνάεθλος ὀρεστιάς, ἰθυτενὲς δὲ τόξον ἑὸν κύκλωσεν·
ὁμοζήλῳ δὲ κυδοιμῷ Ηρη Ζηνὸς ἑλοῦσα νέφος πεπυκασμένον
ὤμοις ἀρραγὲς ὡς σάκος εἶχε· καὶ Ἄρτεμις ἄλλον ἐπ’
ἄλλῳ ἠερίης πέμπουσα δῑ ἄντυγος ἰὸν ἀλήτην εἰς σκοπὸν
ἀχρήιστον ἑὴν ἐκένωσε φαρέτρην, καὶ νεφέλην ἄρρηκτον ὅλην
ἐπύκαζεν ὀιστοῖς· καὶ γεράνων μιμηλὸς ἔην τύπος ἠεροφοίτης
ἱπταμένων στεφανηδὸν ἀμοιβαίῳ τινὶ κύκλῳ· καὶ νέφεϊ
σκιόεντι πεπηγότες ἦσαν ὀιστοί· ὠτειλὰς δ’ ἀχάρακτος
ἀναίμονας εἶχε καλύπτρη. καὶ κραναὸν κούφισσεν ὑπηνέμιον
βέλος Ἥρη, χειρὶ δὲ δινεύουσα πεπηγότα νῶτα χαλάζης Αρτεμιν
ἐστυφέλιξε χαραδρήεντι βελέμνῳ· τόξου δ’ ἀγκύλα κύκλα
συνέθλασε μάρμαρος αἰχμή· οὐ δὲ μάχην ἀνέκοψε Διὸς δάμαρ·
Ἀρτέμιδος δὲ στήθεος ἄκρον ἔτυψε μεσαίτατον· ἡ δὲ τυπεῖσα
ἔγχεϊ παχνήεντι χαμαὶ κατέχευε φαρέτρην. καί οἱ ἐπεγγελόωσα
Διὸς μυθήσατο νύμφη· Ἄρτεμι, θηρία βάλλε· τί μείζοσιν
ἀντιφερίζεις; καὶ σκοπέλων ἐπίβηθι· τί σοὶ μόθος; οὐτιδανὰς
δὲ ἐνδρομίδας φορέουσα λίπε κνημῖδας Ἀθήνῃ· καὶ λίνα σεῖο
τίνασσε δολοπλόκα· θηροφόνοι γὰρ σοὶ κύνες ἀγρώσσουσι, καὶ
οὐ πτερόεντες ὀιστοί· οὐ σὺ λεοντοφόνον μεθέπεις βέλος·
ἀδρανέων γὰρ σῶν καμάτων ἱδρῶτες ἀνάλκιδές εἰσι λαγωοί·
σῶν δ’ ἐλάφων ἀλέγιζε καὶ εὐκεράου σέο δίφρου, δῶν ἐλάφων
ἀλέγιζε· τί σοὶ Διὸς υἷα γεραίρειν πορδαλίων ἐλατῆρα καὶ
ἡνιοχῆα λεόντων; ἢν δ’ ἐθέλῃς, ἔχε τόξον, Ἔρως ὅτι
τόξα τιταίνει· παρθενικὴ φυγόδεμνε μογοστόκε, πορθμὸν Ἐρώτων
κεστὸν ἔχειν ὤφελλες ἀοσσητῆρα λοχείης, σὺν Παφίῃ, σὺν
Ἔρωτι· σὺ γὰρ κρατέεις τοκετοῖο. ἀλλά, τελεσσιγόνοιο
κυβερνήτειρα γενέθλης, ἔρχεο παιδοτόκων ἐπὶ παστάδα
θηλυτεράων, καὶ λοχίοις βελέεσσιν ὀιστεύουσα γυναῖκας εἴκελος
ἔσσο λέοντι λεχωίδος ἐγγύθι νύμφης, ἀντὶ φιλοπτολέμοιο
μογοστόκος. ἀλλὰ καὶ αὐτῆς λῆγε σαοφρονέουσα σαόφρονος
εἵνεκα μίτρης, ὅττι τεῶν μελέων μεθέπων τύπον ὑψιμέδων
Ζεὺς παρθενικὰς ἀγάμους νυμφεύεται· εἰσέτι κείνην εἰκόνα
σὴν βοόωσι γαμοκλόπον Ἀρκάδες ὗλαι, Καλλιστοῦς ἀγάμοιο
γαμοστόλον, ὑμετέρην δὲ ἔμφρονα μάρτυρον ἄρκτον ἔτι
στενάχουσι κολῶναι μεμφομένην νόθον εἶδος ἐρωμανὲς
ἰοχεαίρης, θηλυτέρης ὅτε λέκτρον ἐδύσατο θῆλυς ἀκοίτης.
ἀλλὰ τεὴν ἀνόνητον ἀπορρίψασα φαρέτρην Ἥρης κάλλιπε δῆριν
ἀρείονος· ἢν δ’ ἐθελήσῃς, ὡς λοχίη πολέμιζε τελεσσιγάμῳ
Κυθερείῃ. ἔννεπε, τειρομένην δὲ παρήλυθεν Ἄρτεμιν Ἥρη. τὴν
δὲ φόβῳ μεθύουσαν ἀπὸ φλοίσβοιο κομίζων ἀμφοτέρῳ πήχυνε
κατηφέι Φοῖβος ἀγοστῷ, καί μιν ἄγων ἔστησεν ἐρημάδος
ἔνδοθι λόχμης· νοστήσας δ’ ἀκίχητος ὁμίλεε θέσπιδι χάρμῃ.
καὶ βυθίου προμάχου πυρόεις πρόμος ἀντίος ἔστη, Φοῖβος ἐς
ὑσμίνην Ποσιδήιον· ἀμφὶ δὲ νευρῇ θῆκε βέλος καὶ πυρσὸν
ἐκούφισε Δελφίδι πεύκῃ ἀμφοτέρῃ παλάμῃ περιδέξιος, ὄφρα
κορύσσῃ ὁλκῷ κυματόεντι σέλας καὶ τόξα τριαίνῃ. αἰχμὴ δ’
αἰθαλόεσσα καὶ ὑδατόεντες ὀιστοὶ σύμπεσον ἀλλήλοισι·
κορυσσομένοιο δὲ Φοίβου Αρεος ἐσμαράγησε μέλος πατρώιος
Αἰθήρ, βρονταῖον κελάδημα· θυελλήεσσα δὲ σάλπιγξ οὔασι
Φοιβείοισιν ἐπέκτυπε ποντιὰς Ἠχώ· τρίτων δ’ εὐρυγένειος
ἐβόμβεεν ἠθάδι κόχλῳ ἀνδροφυὴς ἀτέλεστος, ἀπ’ ἰξύος
ἔγχλοος ἰχθύς· Νηρεΐδες δ’ ἀλάλαζον· ὑπερκύψας δὲ θαλάσσης
σειομένου τριόδοντος Ἄραψ μυκήσατο Νηρεύς. οὐρανίης δὲ
φάλαγγος ὑπέρτερον ἦχον ἀκούων Ζεὺς χθόνιος κελάδησε, μὴ
ἐννοσίγαιος ἀράσσων γαῖαν ἱμασσομένην ῥοθίων ἐνοσίχθονι
παλμῷ ἁρμονίην κόσμοιο μετοχλίσσειε τριαίνῃ, μή ποτε κινήσας
χθονίων κρηπῖδα βερέθρων θηητὴν τελέσειεν ἀθηήτου χθονὸς
ἕδρην, μὴ βυθίων φλέβα πᾶσαν ἀναρρήξειεν ἐναύλων Ταρταρίῳ
κευθμῶνι χέων μετανάστιον ὕδωρ, νέρτερον εὐρώεντα κατακλύζων
πυλεῶνα. τόσσος ἄρα κτύπος ὦρτο θεῶν ἔριδι ξυνιόντων, καὶ
χθόνιαι σάλπιγγες ἐπέβρεμον· ἀμφοτέρους δὲ ῥάβδον ἐλαφρίζων
ἀνεσείρασε μείλιχος Ἑρμῆς· τρισσοῖς δ’ ἀθανάτοισι μίαν
ξυνώσατο φωνήν· Γνωτὲ Διὸς καὶ κοῦρε, σὺ μέν, κλυτότοξε,
θυέλλαις πυρσὸν ἔα καὶ τόξα, σὺ δὲ γλωχῖνα τριαίνης, μὴ
μακάρων Τιτῆνες ἐπεγγελάσωσι κυδοιμῷ, μὴ Κρονίην μετὰ δῆριν
ἀπειλήτειραν Ὀλύμπου δεύτερον ἀθανάτοισιν Ἄρης ἐμφύλιος
εἴη, μὴ μόθον ἄλλον ἴδοιμι μετὰ κλόνον Ἰαπετοῖο, μηδὲ
μετὰ Ζαγρῆα καὶ ὀψιγόνου περὶ Βάκχου φλέξας γαῖαν ἅπασαν
ἑῷ πυρὶ χωόμενος Ζεὺς ἀενάου κλύσσειε τὸ δεύτερον ἄντυγα
κόσμου, ὕδασιν ὀμβρήσας χυτὸν αἰθέρα· μηδὲ νοήσω ἠερίοις
πελάγεσσι διάβροχον ἄρμα Σελήνης· μὴ ψυχρὴν ἐχέτω Φαέθων
πάλιν ἔμπυρον αἴγλην. πρεσβυτέρῳ δ’ ὑπόεικε κυβερνητῆρι
θαλάσσης, πατροκασιγνήτῳ τανύων χάριν, ὅττι γεραίρει
εἰναλίην σέο Δῆλον ἁλὸς μεδέων ἐνοσίχθων· μή σε λίπῃ
φοίνικος ἔρως καὶ μνῆστις ἐλαίης. τίς πάλιν, ἐννοσίγαιε,
δικασπόλος ἐνθάδε Κέκροψ, τίς πάλιν, Ἴναχος ἄλλος ἑὴν
πόλιν ἴαχεν Ἥρῃ, ὅττι καὶ Ἀπόλλωνι κορύσσεαι, ὥς περ
Ἀθήνῃ, καὶ μόθον ἄλλον ἔχεις προτέρην μετὰ φύλοπιν Ἤρης;
καὶ σύ, πάτερ μεγάλοιο, κερασφόρε, Δηριαδῆος, Ἡφαίστου
πεφύλαξο σέλας μετὰ λαμπάδα Βάκχου, μή σε πυριγλώχινι
καταφλέξειε κεραυνῷ. ὣς εἰπὼν ἀνέκοψε θεῶν ἔμφυλον Ἐνυώ.
καὶ τότε λυσσήεις παλινάγρετον ἄμφεπε χάρμην Δηριάδης
βαρύμηνις, ἀπήμονας ὡς ἴδε Βάκχας· καὶ μόθον ἀρτεμέοντος
ὀπιπεύων Διονύσου εἰς ἐνοπὴν οἴστρησε πεφυζότας ἡγεμονῆας·
καὶ ξυνὴν πρυλέεσσι καὶ ἱππήεσσιν ἀπειλὴν βάρβαρον
ἐσμαράγησε βαρυφθόγγων ἀπὸ λαιμῶν· Σήμερον ἢ Διόνυσον ἐγῶ
πλοκαμῖδος ἐρύσσω, ἠὲ μόθος Βακχεῖος ἀιστώσει γένος Ἰνδῶν.
ὑμεῖς μὲν Σατύροισιν ἀλεξήτειραν ἀνάγκην στήσατε· Δηριάδης
δὲ κορυσσέσθω Διονύσῳ. ἡμερίδων δὲ πέτηλα καὶ ὄργανα
ποικίλα Βάκχου φλέξατε, καὶ κλισίας ἐμπρήσατε· Μαιναλίδας δὲ
δμωίδας αὐχήεντι κομίσσατε Δηριαδῆι· καὶ πυρὶ δήια θύρσα
μαραίνετε· βουκεράων δὲ Σειληνῶν Σατύρων τε πολυσπερέων
κεφαλάων λήιον ἀμήσαντες ἀλοιητῆρι σιδήρῳ στέψατε πάντα
μέλαθρα βοοκραίροισι καρήνοις. μὴ Φαέθων στέψειε πυραυγέας εἰς
δύσιν ἵππους, πρὶν Σατύρους καὶ Βάκχου ἀλυκτοπέδῃσι κομίσσω
σφιγγόμενον, καὶ στικτὸν ἐμῇ δεδαϊγμένον αἰχμῇ ῥωγαλέον
φορέοντα κατὰ στέρνοιο χιτῶνα, θύρσον ἀπορρίψαντα·
τανυπλοκάμων δὲ γυναικῶν χαίτην ἀμπελόεσσαν ἐμῷ τεφρώσατε
δαλῷ. θαρσαλέοι δὲ γένεσθε, καὶ Ἰνδῴην μετὰ χάρμην νίκην
κυδιάνειραν ἀείσατε Δηριαδῆος, ὄφρά τις ἐρρίγῃσι καὶ
ὀψιγόνων στρατὸς ἀνδρῶν Ἰνδοῖς Γηγενέεσσιν ἀνικήτοισιν
ἐρίζειν. ἔννεπε, καὶ προμάχους μετανεύμενος ἄλλον ἐπ’
ἄλλῳ ἡνιόχους οἴστρησεν ἀμετροβίων ἐλεφάντων, καί πρυλέων
πομπῆας ἐπεστήριξεν ὁμίλῳ μαρναμένους πυργηδόν. ὁμοζήλῳ δὲ
κυδοιμῷ θυρσομανὴς Διόνυσος ἐρημονόμων στίχα θηρῶν εἰς
ἐνοπήν βάκχευεν· ὀριτρεφέες δὲ μαχηταὶ δαιμονίῃ βρυχηδὸν
ἐβακχεύθησαν ἱμάσθλῃ, καὶ πολὺς ἐκ στομάτων ἐκορύσσετο
μαινόμενος θήρ· ὠμοβόρων δὲ δράκοντες ἀποπτύοντες ὀδόντων
τηλεβόλους πόμπευον ἐς ἠέρα πίδακας ἰοῦ χάσματι συρίζοντι
μεμυκότος ἀνθερεῶνος, λοξὰ παρασκαίροντες· ἐς ἀντιβίους δὲ
θορόντες αὐτόματον σκοπὸν εἶχον ἐχιδνήεντες ὀιστοί· καὶ
σκολιαῖς ἑλίκεσσιν ἐμιτρώθη δέμας Ἰνδῶν εἱλομένων, βροτέους
δὲ πόδας σφηκώσατο σειρὴ εἰς δρόμον ἀίσσοντας. Ἀρειμανέες
δὲ γυναῖκες δῆριν ἐμιμήσαντο δρακοντοβόλου Φιδαλείης, ἥ ποτε
κέντρον ἔχουσα γυναικείοιο κυδοιμοῦ δυσμενέας νίκησεν
ἐχιδνήεσσι κορύμβοις... καί τις ἀπὸ στομάτων δολιχόσκιον
ἔγχος ἰάλλων ἰὸν ἀκοντιστῆρα κατέπτυε Δηριαδῆος, καὶ
φονίῃ ῥαθάμιγγι χάλυψ ἐδιαίνετο θώρηξ. καὶ νέκυς ἐν χθονὶ
κεῖτο τυπεὶς ζώοντι βελέμνῳ, ἄπνοος ἀμφιέπων βέλος
ἔμπνοον. ὀρθοπόδων δὲ εἰς λοφιὴν ἐπίκυρτον ἀναΐξας
ἐλεφάντων πόρδαλις ᾐώρητο μετάρσιος ἅλματι ταρσῶν· πυκνὰ
δὲ θηρείοιο κατεστήρικτο καρήνου, καὶ δρόμον ᾐώρησε
τανυκνήμων ἐλεφάντων. καὶ πολύς ἑσμὸς ἔπιπτε, βαρυσμαράγων
ἀπὸ λαιμῶν φρικτὸν ἐρημονόμων ἀίων βρύχημα λεόντων· καί τις
ἐνικήθη τρομέων μυκήματα ταύρου, καὶ βοὸς εἰσορόων βλοσυρῆς
γλωχῖνα κεραίης λοξὸν ἀκοντίζουσαν ἐς ἠέρα· φοιταλέος δὲ
εἰς φόβον ἄλλος ὄρουσεν ὑποφρίσσων γένυν ἄρκτου· θηρείαις
δ’ ἰαχῇσιν ὁμόκτυπος ἄλλος ἐπ’ ἄλλῳ Πανὸς ἀνικήτοιο
κύων συνυλάκτεε λαιμῷ, καὶ μόθον ὑλακόμωρον ἐδείδισαν
αἴθοπες Ἰνδοί. ξυνὴ δ’ ἀμφοτέροισιν ὁμόζυγος ἦεν Ἐνυώ·
γαῖα δέ διψώουσα φόνου κυγαίνετο λύθρῳ κτεινομένων ἑκάτερθε,
πολυσπερέων δὲ δαμέντων πληθύι τοσσατίῃ νεκύων ἐστείνετο
Λήθη· χειρὶ δ’ ἀνοχλίζων Ἀίδης ὀρφναῖον ὀχῆα εὐρυτέρους
πυλεῶνας ἑῶν ὤιξε μελάθρων κτεινομένων ἑκάτερθε, διεσσυμένων
δὲ βερέθρου Ταρτάριον μύκημα Χαρωνίδες ἔκτυπον ὄχθαι. καὶ
πολὺς ἐγρεκύδοιμος ἔην κτύπος, ἀντιβίων δὲ ὠτειλὴ κταμένων
ἑτερότροπος, ὧν ὁ μὲν αὐτῶν ἱππόθεν ὠλίσθησε τετυμμένος
ἀνθερεῶνα, ὃς δὲ κατὰ στέρνοιο περίτροχον ἄντυγα μαζοῦ,
ὃς δὲ μέσον κενεῶνα πεπαρμένος ἔκπεσε δίφρου· ἄλλος
ἐυγλώχινι παρ’ ὀμφαλὸν ἄκρον ὀιστῷ βλήμενος αὐτοκύλιστος
ὁμίλεε γείτονι πότμῳ, ὃς δὲ τυπείς μεσάτης ὑπὲρ ἄντυγος,
ὃς δὲ δῑ ὤμου καὶ φυγὰς ἄλλος ἔπιπτε ῥάχιν τετορημένος
αἰχμῇ, πεζὸς ἀελλήεντα τετυμμένον ἵππον ἐάσας· ὃς δὲ
πεσὼν ἀνίουλος ὀδύρετο σύντροφον ἥβην καί τις ἀναλθήτῳ
κεχαραγμένος ἧπαρ ὀιστῷ κύμβαχος ἐξ ἐλέφαντος ἐπεγδούπησε
κονίη, κρᾶτα παρακλίνας δαπέδῳ, καὶ χεῖρας ἑλίξας αἱμαλέην
πήχυνε κατηφέι γαῖαν ἀγοστῷ. καί τις ἀνὴρ ἱππῆος ἐναντία
δόχμιος ἔστη, καὶ σάκεος κενεῶνα χυτῆς ἔπλησε κονίης, καὶ
χθονὶ ταρσὸν ἔπηξε, δεδεγμένος ἀνέρος ὁρμήν· χειρὶ δὲ
θαρσαλέῃ πολυδαίδαλον ἀσπίδα τείνων ἱππείην ψαμάθοισιν ὅλην
ἔρραινεν ὀπωπήν· βακχεύσας δὲ κάρηνον ἄνω νεύοντι προσώπῳ
ἵππος ἀνῃώρητο κονισαλέην τρίχα σείων, καμπύλα δ’ εὐλάιγγος
ἀπέπτυεν ἄκρα χαλινοῦ· τρίβων δ’ ἀγκυλόδοντα παλυνομένην
γένυν ἀφρῷ ὑψιτενὴς δεδόνητο, καὶ ὄρθιον αὐχένα πάλλων
οἰστρήεις ἀχάλινος ἐπεστηρίζετο γαίῃ ποσσὶν ὀπισθιδίοισι,
καὶ αἰθύσσων κόνιν ὁπλῇ εἰς πέδου ἠκόντιζεν ἀπόσσυτον
ἡνιοχῆα. αὐτὰρ ὁ κεκλιμένῳ ταχὺς ἔδραμε κάρχαρος ἀνήρ,
γυμνὸν ἔχων θοὸν ἆορ· ὑπὲρ δαπέδον δὲ ταθέντος κυανέου
προμάχοιο διέθρισεν ἀνθερεῶνα. ἄλλος ἐριπτοίητος ἐχάζετο
πῶλος ἀλήτης, γείτονος ἡνιόχοιο δεδεγμένος ἦχον ἱμάσθλης,
οἰκτρὸν ἑὸν θνήσκοντα διαστείβων ἐλατῆρα, κείμενον
ἀρτιδάικτον, ἐπισπαίροντα κονίῃ. Κολλήτης δ’ ἀπέλεθρος ἔχων
περιμήκεα μορφήν, δύσμαχος , ἐννεάπηχυς, ὁμοίιος Ἀλκυονῆι,
Βακχείης κατά μέσσον ἐμαίνετο δηιοτῆτος· Βασσαρίδων δὲ
φάλαγγα μετὰ κλόνον ἤθελεν ἕλκειν εἰς εὐνὴν ἀνάεδνον
ἀναγκαίων ὑμεναίων, καὶ κενεῇ πολέμιζεν ἐπ’ ἐλπίδι,
τηλίκος ἀνήρ, οἷος ἔην θρασὺς Ὦτος ἀνέμβατον αἰθέρα
βαίνων, ἁγνὸν ἀνυμφεύτου ποθέων λέχος ἰοχεαίρης, οἷος ἔην
φιλέων καθαρῆς ὑμέναιον Ἀθήνης ὑψινεφὴς ἐς Ὄλυμπον
ἀκοντίζων Ἐφιάλτης· Κολλήτης πέλε τοῖος ὑπέρτερος, αἰθέρι
γείτων, γηγενέος προγόνοιο θεημάχον αἷμα κομίζων, Ἰνδοῦ
πρωτογόνοιο· καὶ ἄρκιος ἔπλετο μορφῇ δῆσαι θοῦρον Ἄρηα
μεθ’ υἱέας Ἰφιμεδείης· ἀλλὰ τόσον περ ἐόντα γυνὴ κτάνεν
ὀξέι πέτρῳ, Βακχιάδος Χαρόπεια κυβερνήτειρα χορείης. καί τις
ἀριστεύουσαν ἰδὼν ὑψαύχενα κούρην θαῦμα χόλῳ κεράσας
τρομερὴν ἐφθέγξατο φωνήν· Ἆρες, Ἄρες, λίπε τόξα καὶ
ἀσπίδα καὶ σέο λόγχην, Ἆρες, ἐσυλήθης, λίπε Καύκασον·
ἀνδροφόνους γὰρ ἀλλοίας Διόνυσος Ἀμαζόνας εἰς μόθον ἕλκει·
ὁπλοφόρους δονέουσιν ἀνάσπιδες· ὑμετέρου γὰρ οὐκ ἀπὸ
Θερμώδοντος ἑὰς ἐκόμισσε γυναῖκας. ξεῖνον ἴδον καὶ ἄπιστον
ἐγὼ τύπον· οὐ σάκος ὤμοις, οὐ δόρυ θοῦρον ἔχουσιν
Ἀμαζονίδες Διονύσου· οὐ τόσον εὐθώρηκες ἀριστεύουσι γυναῖκες
Καυκασίδες· βάκχαι δὲ φιλοπτόρθων ἀπὸ χειρῶν φυλλάδας
αἰχμάζουσι, καὶ οὐ χατέουσι σιδήρου. ὤμοι Δηριάδαο
μεμηνότος, ὅττι γυναῖκες χαλκείους ὀνύχεσσι διασχίζουσι
χιτῶνας. ἔννεπε θαμβήσας κραναὸν βέλος, οἷον ἑλοῦσα τηλίκον
ὑψικάρηνον ἀπέκτανεν ἀνέρα Βάκχη. Δηριάδης δ’ ἀκίχητος
ἐπέδραμε θυιάσι Βάκχαις, καὶ Χαρόπην ἐδίωκε λιθοσσόον· ἡ δὲ
φυγοῦσα μάρνατο θαρσήεσσα παρισταμένη Διονύσῳ, θύρσον
ἀκοντίζουσα φιλάνθεμον Εὐάδι χάρμῃ. Δηριάδης δ’ Ὀρίθαλλον
ἀπηλοίησε σιδήρῳ, Κουρήτων ὁμόφυλον, Ἀβαντίδος ἀστὸν
ἀρούρης. καὶ κοτέων ἑτάροιο δεδουπότος ἀρχὸς Ἀβάντων
Καρμίνων βασιλῆα κατεπρήνιξε Μελισσεύς, Κύλλαρον, ὀξυόεντι κατ’
αὐχένος ἄορι τύψας, Λωγασίδην θ’, ὃς μοῦνος, ἐπεὶ σοφὸς
ἔσκε μαχητής, Δηριάδῃ μεμέλητο δοριθρασέων πλέον Ἰνδῶν καί
μιν ἄναξ φιλέει μετὰ Μορρέα· πολλάκι δ’ αὐτῇ Ὀρσιβόῃ καὶ
ἄνακτι μιῆς ἔψαυσε τραπέζης, θυγατέρων βασιλῆος ὁμέστιος·
ἀμφοτέροις γὰρ ἔγχεϊ καὶ πραπίδεσσιν ὑπέρβαλε σύντροφον
ἥβην. ἔνθα πολὺς προμάχῳ πρόμος ἤρισεν· ὑψιφανὴς δὲ
Πευκετίῳ πολέμιζεν ἀερσιπόδης Ἁλιμήδης, καὶ Φλογίῳ
κεκόρυστο Μάρων καὶ Θουρέι Ληνεύς. ὑσμίνης δὲ τάλαντα πατὴρ
ἔκλινε Κρονίων· καὶ βριαρῷ Διόνυσος ἐμάρνατο Δηριαδῆι,
μίξας ἔγχεϊ θύρσον· ἀκοντοφόρῳ δὲ μαχητῇ πῇ μὲν
ἀκοντίζοντι μετάτροπον εἶδος ἀμείβων δύσατο παντοίης
πολυδαίδαλα φάσματα μορφῆς· πῇ δὲ θυελλήεσσα κορύσσετο
μαινομένη φλόξ, ἀγκύλον αἰθύσσουσα σέλας βητάρμονι καπνῷ.
ἄλλοτε κυμαίνων ἀπατήλιον ἔρρεεν ὕδωρ, ὑγρὸς ὀιστεύων
διερὸν βέλος· ἀμφιέπων δὲ ἰσοφυὲς μίμημα λεοντείοιο προσώπου
ὄρθιον ἠέρταζε μετάρσιον ἀνθερεῶνα, τρηχαλέον βρύχημα χέων
πυκινότριχι λαιμῷ καὶ κέλαδον βρονταῖον ἐρισμαράγοιο τοκῆος·
καὶ σκιερῆς φορέων πολυδαίδαλον εἶδος ὀπώρης ἀλλοφανὴς
μορφοῦτο, καὶ εἴκελος ἔρνεϊ γαίης αὐτοτελὴς ἀκίχητος
ἀνέδραμεν, αἰθέρα τύπτων, ὡς πίτυς, ὡς πλατάνιστος·
ἀμειβομένου δὲ καρήνου μιμηλοῖς πετάλοισι νόθην δενδρώσατο
χαίτην, γαστέρα θάμνον ἔχων περιμήκετον· ἀκρεμόνας δὲ χεῖρας
ἑὰς ποίησε, καὶ ἐφλοίωσε χιτῶνας, καὶ πόδας ἐρρίζωσεν·
ἀνακρούων δὲ κεραίαις μαρναμένου βασιλῆος ἐπεψιθύριζε
προσώπῳ· καὶ στικτοῖς μελέεσσι τύπον μιμηλὸν ὑφαίνων
πόρδαλις ὑψιπότητος ἀνέδραμεν ἅλματι ταρσῶν, καὶ λοφιῆς
ἐπέβαινεν ἀερσιλόφων ἐλεφάντων κοῦφα βιβάς· ἐλέφας δὲ
παρήορος ἅρμα τινάσσων εἰς πέδον ἠκόντιζε θεημάχον ἡνιοχῆα,
σείων φαιδρὰ λέπαδνα καὶ ἀγκύλα κύκλα χαλινῶν. οὐδὲ πεσὼν
ἀμέλησε πέλωρ πρόμος, ἀλλὰ Λυαίῳ μάρνατο μορφωθέντι καὶ
οὔτασε πόρδαλιν αἰχμῇ. ἀλλὰ πάλιν μετάμειψε θεὸς δέμας·
ὑψιφανὴς γάρ, ἠέρα θερμαίνων, ἐλελίζετο πυρσὸς ἀλήτης,
αἰθύσσων ἀνέμοις φλογόεν βέλος, ἀμφὶ δὲ μαζοὺς στήθεα
λαχνήεντα διέτρεχε Δηριαδῆος κυκλόθεν· ὑψιπόρου δὲ δεδεγμένος
ἅλματα καπνοῦ ἀργενναῖς λαγόνεσσιν Ἄραψ ἐμελαίνετο θώρηξ,
βαλλόμενος σπινθῆρι· πυριβλήτου δὲ φορῆος ἡμιδαὴς ζείοντι
λόφῳ θερμαίνετο πήληξ ἐκ βλοσυροῦ δὲ λέοντος ἐφαίνετο
κάπρος ἀλήτης, εὐρύνων μέγα χάσμα δασύτριχος ἀνθερεῶνος,
καὶ λοφιὴν πελάσας ἐπὶ γαστέρι Δηριαδῆος ὀρθὸς ὀπισθιδίοιο
ποδὸς στηρίζετο παλμῷ, θηγαλέοις ὀνύχεσσι μέσον κενεῶνα
χαράσσων. Δηριάδης δ’ ὑπέροπλος ἐμάρνατο φάσματι κωφῷ,
ἐλπίδι μαψιδίῃ πεφορημένος· ἤθελε δ’ αἰεὶ ἀψαύστοις
ἀκίχητον ἑλεῖν εἴδωλον ἀγοστοῖς· ἀντιτύπου δὲ λέοντος
ἑὸν δόρυ πῆξε μετώπῳ, μῦθον ἀπειλητῆρα χέων πολυειδέι
Βάκχῳ· Τί πτώσσεις, Διόνυσε; τί σοι δόλος ἀντὶ κυδοιμοῦ;
Δηριάδην τρομέων πολυδαίδαλον εἶδος ἀμείβεις; πόρδαλις οὐ
κλονέει με φυγοπτολέμου Διονύσου, ἄρκτον ὀιστεύω, καὶ
δένδρεον ἄορι τέμνω· ψευδομένου δὲ λέοντος ἐγὼ κενεῶνα
χαράξω. ἀλλὰ σοφοὺς Βραχμῆνας ἀτευχέας εἰς σὲ κορύσσω·
γυμνοὶ γὰρ γεγάασι, θεοκλήτοις δ’ ἐπαοιδαῖς πολλάκις
ἠερόφοιτον, ὁμοίιον ἄζυγι ταύρῳ, οὐρανόθεν κατάγοντες
ἐφαρμάξαντο Σελήνην, πολλάκι δ’ ἱππεύοντος ἐπειγομένων ἐπὶ
δίφρων ἀσταθέος Φαέθοντος ἀνεστήσαντο πορείην. ἔννεπε
παπταίνων ἑτερότροπα φάσματα Βάκχου· καὶ νόον εἶχεν
ἄπιστον· ἀκηλήτῳ δὲ μενοινῇ τέχνην φαρμακόεσσαν ἐπιρράψας
Διονύσῳ ἔλπετο νικήσειν Διὸς υἱέα μύστιδι τέχνῃ. ἔνθα
θορὼν ἀκίχητος ἀνέδραμεν ὑψόθι δίφρων· καὶ θεὸς ἀφραίνοντα
θεημάχον ἄνδρα δοκεύων ἄμπελον ἐβλάστησεν ἀρηγόνα
δηιοτῆτος. καί τις ἐυσταφύλοιο θεήλατος οἰνάδος ὄρπηξ
ἑρπύζων κατὰ βαιὸν ἐς ἀργυρόκυκλον ἀπήνην Δηριάδην
ἔσφιγξεν ἀπειλητῆρι κορύμβῳ, ἀμφιπεριπλέγδην πεπεδημένον·
ἀρτιθαλῆ δὲ σύμφυτον αἰθύσσων ἐπὶ βότρυϊ βότρυν ἀλήτην
μαινομένου βασιλῆος ἐπισκιόωντα προσώπῳ σείετο μιτρώσας ὅλον
ἀνέρα· Δηριάδην δὲ αὐτοφυὴς ἐμέθυσσεν ἕλιξ εὐώδεϊ
καρπῷ· γυιοπέδην δ’ ἀσίδηρον ἐπέπλεκε δίζυγι ταρσῷ, καὶ
πόδας ἐρρίζωσεν ὁμοζυγέων ἐλεφάντων ἀρραγέος κισσοῖο· καὶ
οὐ τόσον ὁλκάδα πόντου θηκτὰ περιπλεκέων ἐχενηίδος ἄκρα
γενείων δεσμῷ καρχαρόδοντι διεστήριξε θαλάσσῃ· τοῖον ἔην
μίμημα. μάτην δ’ ἐλέφαντας ἐπείγων ἡνίοχος βαρύδουπον ἑὴν
ἐλέλιζεν ἱμάσθλην, κέντροις ὀξυτέροισιν ἀπειθέα νῶτα
χαράσσων. καὶ τόσον Ἰνδὸν ἄνακτα, τὸν οὐ κτάνεν ἄσπετος
αἰχμή, ἀμπελόεις νίκησεν ἕλιξ πρόμος· ἀμφιέπων δὲ
ἡμερίδων ὄρπηκι κατάσχετον ἀνθερεῶνα πνίγετο Δηριάδης
σκολιῷ τεθλιμμένος ὁλκῷ. καὶ μογέων ἀτίνακτος ἐλίσσετο
μαινάδι φωνῇ, λεπτὸν ἔχων ὀλόλυγμα θεουδέος ἀνθερεῶνος,
νεύμασιν ἀφθόγγοις ἱκετήσια δάκρυα λείβων· καὶ παλάμην
ὤρεξεν ἀναυδέα, μάρτυρι σιγῇ μόχθον ὅλον βοόων· τὸ δὲ
δάκρυον ἔπλετο φωνή. καὶ σκεδάσας Διόνυσος ἑὴν πολύδεσμον
ὀπώρην γυιοπέδην εὔβοτρυν ἀνέσπασε Δηριαδῆος, καὶ στέφος
ἡμερίδων ἑλικώδεα κισσὸν ἐλάσσας δέσμιον αὐχένα λῦσεν
ὁμοπλεκέων ἐλεφάντων. οὐ δὲ φυγὼν δρυόεντα τανυπτόρθοιο
κορύμβου δεσμὸν ἀπειλητῆρα καὶ αὐτοέλικτον ἀνάγκην Δηριάδης
ἀπέειπεν ἐθήμονα κόμπον ἀπειλῆς, ἀλλὰ πάλιν πρόμος ἔσκε
θεημάχος· εἶχε δὲ βουλὴν διχθαδίην, ἢ Βάκχον ἑλεῖν ἢ
δμῶα τελέσσαι. ἀμφοτέρους δ’ ἀνέκοψε μάχης ἀμφίδρομος
ὀρφνή. καὶ μόθος ἦν μετὰ νύκτα, καὶ ὑπναλέων ἀπὸ λέκτρων
ἐγρομένους θώρηξεν ἀμοιβαίη πάλιν Ἠώς. οὐδὲ μόθων τέλος
ἦεν ἐπειγομένῳ Διονύσῳ, ἀλλὰ τόσων μετὰ κύκλα
κυλινδομένων ἐνιαυτῶν ῥυθμὸν Ἐνυαλίοιο μάτην ἐπεβόμβεε
σάλπιγξ. ἤδη δ’ ἐγρεμόθων ἐτέων πολυκαμπέι νύσσῃ Βακχιὰς
ὀψιτέλεστος ἐμαίνετο μᾶλλον Ἐνυώ. οὐ μὲν ἀφειδήσαντες
Ἀρειμανέος Διονύσου κάλλιπον ἀμνήστοισι μεμηλότα μῦθον
ἀήταις Δικταῖοι Ῥαδαμᾶνες ὁμόφρονες· ἀλλὰ Λυαίῳ νῆας
ἐτεχνήσαντο μαχήμονας· ἀμφὶ δὲ λόχμας ποίπνυον ἄλλοθεν
ἄλλος· ὁ μὲν τορνώσατο γόμφους, ὃς δὲ μέσην πεπόνητο περὶ
τρόπιν, ἴκρια δ’ ἄλλος ὀρθὰ περὶ σταμίνεσσιν ἀμοιβαίῃσιν
ὑφαίνων ὁλκάδα τοῖχον ἔτευχεν, ἐπηγκενίδας δὲ συνάπτων
μηκεδανὰς κατέπηξε, βαθυνομένῃ δὲ μεσόδμῃ μεσσοφανῆ μέσον
ἱστὸν Ἄραψ ὠρθώσατο τέκτων λαίφεϊ πεπταμένῳ πεφυλαγμένον·
αὐτὰρ ἐπ’ ἄκρῳ δουρατέην ἐπίκυρτον ἐτορνώσαντο κεραίην
ἴδμονες εὐπαλάμοιο καὶ Ἡφαίστου καὶ Ἀθήνης. ὣς οἱ μὲν
μογέοντες ἀμιμήτῳ τινὶ τέχνῃ Βάκχῳ νῆας ἔτευχον.
ἐπασχαλόων δὲ κυδοιμῷ μαντοσύνης Διόνυσος ἑῆς ἐμνήσατο
Ῥείης, ὅττι τέλος πολέμοιο φανήσεται, ὁππότε Βάκχοι
εἰναλίην Ἰνδοῖσιν ἀναστήσωσιν Ἐνυώ. καὶ Λύκος ἀκροτάτοιο
δῑ οἴδματος ἡγεμονεύων, νεύμασιν ἀτρέπτοισιν ὑποδρήσσων
Διονύσου, ἄβροχον ἡνιόχευεν ὁδοιπόρον ἅρμα θαλάσσης, ἧχι
σοφοὶ Ῥαδαμᾶνες, ἁλιπλανέες μετανάσται, νῆας ἐτεχνήσαντο
θαλασσοπόρῳ Διονύσῳ. καὶ τότε τετραπόροιο χρόνου στροφάλιγγα
κυλίνδων, ἱππεύων ἔτος ἕκτον, ἑλίσσετο καμπύλος Αἰών εἰς
ἀγορὴν ἐκάλεσσε μελαρρίνων γένος Ἰνδῶν Δηριάδης σκηπτοῦχος·
ἐπειγομένῳ δὲ πεδίλῳ λαὸν ἀολλίζων ἑτερόθροος ἤιε κῆρυξ.
αὐτίκα δ’ ἠγερέθοντο πολυσπερέων στίχες Ἰνδῶν, ἑζόμενοι
στοιχηδὸν ἀμοιβαίων ἐπὶ βάθρων· λαοῖς δ’ ἀγρομένοισιν ἄναξ
ἀγορήσατο Μορρεύς· Ἴστε, φίλοι, τάχα πάντες, ἅ περ κάμον
ὑψόθι πύργων, εἰσόκε γαῖα Κίλισσα καὶ Ἀσσυρίων γένος
ἀνδρῶν αὐχένα δοῦλον ἔκαμψεν ὑπὸ ζυγὰ Δηριαδῆος· ἴστε
καί, ὅσσα τέλεσσα καταιχμάζων Διονύσου, μαρνάμενος Σατύροισι
καὶ ἀμητῆρι σιδήρῳ τέμνων ἐχθρὰ κάρηνα βοοκραίροιο
γενέθλης, ὁππότε Βασσαρίδων πεπεδημένον ἑσμὸν ἐρύσσας ὤπασα
Δηριάδῃ, πολέμου γέρας, ὧν ὑπὸ λύθρῳ ἄστεος εὐλάιγγες
ἐφοινίχθησαν ἀγυιαὶ κτεινομένων· ἕτεραι δὲ μετάρσιον ἀμφὶ
χορείην ἀγχονίῳ θλίβοντο περίπλοκον αὐχένα δεσμῷ· ἄλλαι δ’
ὑδατόεντος ἐπειρήθησαν ὀλέθρου, κρυπτόμεναι κευθμῶνι
πεδοσκαφέος κενεῶνος. ἀλλὰ πάλιν ναέτῃσιν ἀρείονα μῆτιν
ὑφαίνω· εἰσαΐω Ῥαδαμᾶνας, ὅτι δρυτόμῳ τινὶ τέχνῃ νῆας
ἐτεχνήσαντο φυγοπτολέμῳ Διονύσῳ· ἔμπης οὐ τρομέω δόρυ
ναύμαχον· ἐν πολέμοις γὰρ ἄνδρα φερεσσακέων κεκορυθμένον
ὑψόφι νηῶν οὐτιδανοῖς πετάλοισι πότε κτείνουσι γυναῖκες; ἢ
πότε λυσσώων ὀρεσίδρομος ὑψίκερως Πὰν θηγαλέοις ὀνύχεσσι
διατμήξει νέας Ἰνδῶν; οὐ δύναται βαρύδουπον ὕδωρ Σειληνὸς
ἀράσσων ἀπτολέμω νάρθηκι μαχήμονα νῆα καλύψαι, εἰς χορὸν
αἱματόεντα θορὼν λυσσώδεϊ ταραῷ, κῶμον ἀνακρούων
θανατηφόρον· οὐδ’ ἐνὶ πόντῳ ταυρείοις κεράεσσι πεπαρμένον
ἄνδρα δαμάζει ἀγχιφανῆ μεσάτοιο διχαζομένου κενεῶνος, ἀλλὰ
τυπεὶς προκάρηνος ἀτυμβεύτῳ τινὶ μοίρῃ κείσεται ἐν
ῥοθίοισιν· ὀλισθήσουσι δὲ Βάκχαι ἔγχεσι μηκεσανοῖσι
μιαιφόνον εἰς βυθὸν ἅλμης, τυπτόμεναι· καὶ νῆας ἀιστώσω
Διονύσου, ναύμαχον εἰκοσίπηχυ δῑ ὁλκάδος ἔγχος ἑλίσσων.
ἀλλά, φίλοι, μάρνασθε πεποιθότες· ἀντιβίων δὲ μή τις
ὑποπτήσσειεν ὀπιπεύων στίχα νηῶν Βακχιάδων· Ἰνδοὶ γὰρ
ἐθήμονές εἰσι κυδοιμοῦ κἰναλίου, καὶ μᾶλλον ἀριστεύουσι
θαλάσσῃ ἢ χθονὶ δηριόωντες. ἀνικήτῳ δὲ σιδήρῳ οὐ πολέας
Σατύρους ληίσσομαι, ἀλλἀ κομάων ἀντὶ διηκοσίων προμάχων ἕνα
μοῦνον ἐρύσσω θηλυμανῆ Διόνυσον, ὀπάονα Δηριαδῆος. ὥς
εἰπὼν παρέπεισεν ἀθελγέα Δηριαδῆα Μορρεὺς αἰολόμητις·
ἐπεφθέγξαντο δὲ λαοὶ μῦθον ἐπαινήσαντες· ὁμογλώσσων δ’ ἀπὸ
λαιμῶν οἴσμασι κινυμένοισιν ἱσόθροος ἔβρεμεν ἠχώ. λῦσε δ’
ἄναξ ἀγορήν. Βρομίῳ δ’ ἐστέλλετο κῆρνξ πόντιον ὑσμίνην
ἐνέπων πειθήμονι Βάκχῳ. ἄμφω δ’ εἰς ἓν ἰόντες
ἐρυκομένοιο κυδοιμοῦ ἀμβολίην ποίησαν ἐπὶ τρία κύκλα
Σελήνης, εἰσόκε ταρχύσωσι δαϊκταμένων στίχα νεκρῶν· ἦν δέ
τις εἰρήνη μινυώριος Ἄρεϊ γείτων, φύλοπιν ὠδίνουσαν
ἀφαπλώσασα γαλήνην. ἧχι τριηκοστὸν πέλεν ἕβδομον, εἵνεκα
νίκης ἀνδράσιν ἀθλοφόροις ἐπιτύμβιοί εἰσιω ἀγῶνες. ὣς οἱ
μὲν φιλότητι μεμηλότες ἔμφρονες Ἰνδοί, Βακχείην ἀνέμοισιν
ἐπιτρέψαντες Ἐνυώ, ὄμμασιν ἀκλαύτοισιν εταρχύσαντο θανόντας,
οἷα βίου βροτέου γαιήια δεσμὰ φυγόντας ψυχῆς πεμπομένης,
ὅθεν ἤλυθε, κυκλάδι σειρῇ νύσσαν ἐς ἀρχαίην· στρατιὴ δ’
ἀμπαύετο Βάκχου. καὶ φιλίην Διόνυσος ἰδὼν πολέμοιο γαλήνην
πρώιος ἡμιόνους καὶ ὁμήλυδας ἄνδρας ἐπείγων ἀζαλέην
ἐκέλευσεν ἄγειν ὀρεσίτροφον ὕλην, ὄφρα πυρὶ φλέξειεν
ὀλωλότα νεκρὸν Ὀφέλτην. τῶν μὲν ἔην προκέλευθος ἔσω
πιτυώδεος ὕλης Φαῦνος ἐρημονόμῳ μεμελημένος ἠθάδι λόχμῃ,
μητρὸς ὀρεστιάδος δεδαημένος ἔνδια Κίρκης. καὶ δρυτόμῳ
στοιχηδὸν ἐτέμνετο δένδρα σιδήρῳ· πολλὴ μὲν πτελέη τανυήκεϊ
τάμνετο χαλκῷ, πολλὴ δ’ ὑψιπέτηλος ἐπέκτυπε κοπτομένη δρῦς,
καὶ πολλὴ τετάνυστο πίτυς, καὶ ἐκέκλιτο πεύκη αὐχμηροῖς
πετάλοισι· πολυσπερέων δ’ ἀπὸ δένδρων τεμνομένων κατὰ βαιὸν
ἐγυμνώθησαν ἐρίπναι· καί τις Ἁμαδρυάδων μετανάστιος ἔστιχε
Νύμφη, πηγαίῃ δ’ ἀκίχητος ἀήθεϊ μίγνυτο κούρῃ. καὶ πολὺς
ἐρχομένοισιν ὀρίδρομος ἤιεν ἀνήρ, οὔρεος οἶμον ἔχων
ἑτερότροπον· ἦν δὲ νοῆσαι ὑψιφανῆ προβλῆτα κατήλυδα λοξὸν
ὁδίτην ποσσὶ πολυπλανέεσσιν· ἐυπλέκτοιο δὲ σειρῆς πυκνὰ
περισφίγξαντες ἀρηρότι δούρατα δεσμῷ οὐρήων ἐπέθηκαν ὑπὲρ
ῥάχιν· ἐσσυμένων δὲ ἡμιόνων στοιχηδὸν ὀρίδρομος ἔκτυπεν
ὁπλὴ σπερχομένων, καὶ νῶτα πολυψαμάθοιο κονίης συρομένων
κατόπισθε φυτῶν ἐβαρύνετο φόρτῳ. καὶ Σάτυροι καὶ Πᾶνες
ἐποίπνυον, ὧν ὁ μὲν αὐτῶν ὑλοτόμοις... παλάμῃσιν
ἀμοιβαίων ἀπὸ δένδρων... φιτροὺς ἀκαμάτοισιν ἐλαφρίζοντες
ἀγοστοῖς ποσσὶ φιλοσκάρθμοισιν ἐπεκροτάλιζον ἐρίπνῃ· καὶ τὰ
μὲν ὑλονόμοι χθονὶ κάτθεσαν, ἧχι τελέσσαι Εὔιος ἐν δαπέδῳ
σημήνατο τύμβον Ὀφέλτῃ. καὶ πολὺς ἑσμὸς ἔην ἑτερόπτολις·
ἀμφὶ δὲ νεκρῷ πενθαλέην πλοκαμῖδα κατηφει τάμνε σιδήρῳ·
ἀμφὶ δέ μιν στενάχοντες ἐπέρρεον ἄλλος ἐπ’ ἄλλῳ, νεκρὸν
ἀμοιβαίῃσιν ὅλον σκιόωντες ἐθείραις. καὶ νέκυν ἔστενε
Βάκχος ἀπενθήτοιο προσώπου ὄμμασιν ἀκλαύτοισιν, ἀκερσικόμου
δὲ καρήνου πλοχμὸν ἕνα τηήξας ἐπεθήκατο δῶρον Ὀφέλτῃ.
ποίησαν δὲ πυρὴν ἑκατόμπεδον ἔνθα καὶ ἔνθα Ἰδαῖοι
θεράποντες ὀριτρεφέος Διονύσου· ἐν δὲ πυρῇ μεσάτῃ στόρεσαν
νέκυν. ἀμφὶ δἐ νεκρῷ Ἀστέριος Δικταῖος ἐπήορον ἆορ
ἐρύσσας Ἰνδοὺς κυανέους δυοκαίδεκα δειροτομήσας θῆκεν ἄγων
στεφανηδὸν ἐπασσντέρῳ τινὶ κόσμῳ· ἐν δ’ ἐτίθει μέλιτος καὶ
ἀλείφατος ἀμφιφορῆας. καὶ πολέες σφάζοντο βόες καὶ πώεα
ποίμνης πρόσθε πυρῆς· κταμένων δὲ βοῶν ἐπενήνεε νεκρῷ
σώματα κυκλωθέντα καὶ ἀρτιτόμων στίχας ἵππων, ὧν ἄπο
δημὸν ἅπαντα λαβὼν στοιχηδὸν ἑκάστου, ἀμφὶ νέκυν στορέσας,
κυκλώσατο πίονα μίτρην. ἔνθα πυρὸς χρέος ἔσκε· φιλοσκοπέλοιο
δὲ Κίρκης Φαῦνος ἐρημονόμος, Τυρσηνίδος ἀστὸς ἀρούρης, ὡς
πάις ἀγροτέρης δεδαημένος ἔργα τεκούσης, πυροστόκους λάιγγας,
ὀρειάδος ὄργανα τέχνης, ἤγαηεν ἐκ σκοπέλοιο, καί, ὁππόθι
σήματα Νίκης ἠερόθεν πίπτοντες ἐπιστώσαντο κεραυνοί, λείψανα
θεσπεσίου πυρὸς ἤγαγεν, ὥς κεν ἀνάψῃ πυρκαϊὴν φθιμένοιο·
Διοβλήτῳ δὲ θεείῳ ἀμφοτέρων ἔχρισε λίθων κενεῶνας ἀλείψας
πυρσοτόκων· καὶ λεπτὸν Ἐρυθραίοιο κορύμβου κάρφος ἀποξύσας
διδυμάονι μίγνυε πέτρῳ· τρίβων δ’ ἔνθα καὶ ἔνθα καὶ
ἄρσενι θῆλυν ἀράσσων ἔγκρυφον αὐτολόχευτον ἀνείρυε
λαΐνεον πῦρ, πυρκαϊῇ δ’ ὑπέθηκεν, ὅπῃ πέλεν ἀγριὰς
ὕλη. οὐ δὲ πυρὴν φθιμένου περιδέδρομεν ἁπτόμενον πῦρ, ἀλλὰ
θεὸς Φαέθοντος ἐναντίον ὄμμα τανύσσας ἀγχιφανὴς ἐκάλεσσεν
Ἑώιον Εὖρον ἀήτην, πυρκαϊῆς ἐπίκουρον ἄγειν ἀντίπνοον
αὔρην. καὶ Βρομίου καλέοντος Ἑωοδόρος ἔκλυε γείτων
ἱκεσίης, καὶ γνωτὸν ἑὸν προίηκε Λυαίῳ, ἄσθματι πυκνοτέρῳ
φλογοειδέα πυρσὸν ἀνάπτειν. καὶ θάλαμον ῥοδόεντα λιπὼν
μητρώιον Ἠοῦς πυρκαϊὴν φλογόεσσαν ἀνερρίπιζεν ἀήτης
πάννυχος, αἰθύσσων ἀνεμοτρεφὲς ἁλλόμενον πῦρ· καὶ σέλας
ἠκόντιζον ἐς ὴέρα θυιάδες αὖαι, γείτονες Ἠελίοιο. σὺν
ἀχνυμένῳ δὲ Λυαίῳ Ἀστέριος Δικταῖος, ὁμόγνιον αἷμα
κομίςων, Κνώσσιον ἀμφικύπελλον ἔχων δέπας ἡδέος οἴνου
εὐόδμου, δαπέδοιο χυτὴν ἐμέθυσσε κονίην, ψυχὴν ἠνεμόφοιτον
Ἀρεστορίδαο γεραίρων. Ἀλλ’ ὅτε δὴ δροσεριῖο προάγγελος
ἅρματος Ἠοῦς ὄρθρος ἐρευθιόων ἀμαρύσσετο νύκτα χαράσσων,
δὴ τότε πάντες ὄρουσαν, ἀμοιβαίνῳ δὲ κυπίλλῳ πυρκαϊὴν
ἑτάροιο κατέαβεσαν ἰκμάδι Βάκχου. καὶ βαλίαις πτερύγεσσιν
ἐχάζετο θερμὸς ἀήτης εἰς δόμον Ἠελίοιο φαεσφόρον. Ἀστέριος
δὲ ὀστέα συλλέξας κεκαλυμμένα δίπλακι δημῷ εἰς χρυσέην
φιάλην κατεθήκατο λείψανα νεκροῦ. καὶ τροχαλοὶ Κκορύβαντες,
ἐπεὶ λάχον ἔνδιον Ἴδης, νεκροὸν ἐταρχύσαωτο, μιῆς
οἰκήτορα πάτρης, Κρήτης γνήσιον αἷμα, βαθυνομένων δὲ
θεμέθλων τύμβον ἐτορνώσαωτο πεδοσκαφέος διὰ κόλπου· καὶ κόνιν
ὀθνείην πυμάτην ἐτέχευαν Ὀφέλτῃ, καὶ τάφον αἰπυτέροισιν
ἀνεστήσαντο δομαίοις, τοῖον ἐπιγράψαντες ἔπος νεοπενθέι
τύμβῳ· νεκρός Ἀρεστορίδης μινυώριος ἐνθάδε κεῖται, Κνώσσιος,
Ἰνδοφόνος, Βρομίου συνάεθλος, Ὀφέλτης. καὶ θεὸς ἀμπελόεις
ἐπιτύμβια δῶρα κομίζων αὐτόθι λαὸν ἔρυκε, καὶ ἵζανεν
εὐρὺν ἀγῶνα, τέρμα δρόμου τελέσας ἱππήλατον· ἐν δαπέδῳ δέ
ὀργυίης ἰσόμετρος ἔην λίθος εὐρέι μέτρῳ, ἡμιτόμου
κύκλοιο φέρων τύπον, εἰκόνα μήνης, ἀντιτύποις λαγόνεσσιν
ἐύξοος, οἷον ὑφαίνων ἐργοπόνοις παλάμῃσι γέρων τορνώσατο
τέκτων, ἔνθεον ἀσκῆσαι ποθέων βρέτας· ὃν τότε γαίῃ
κουφίζων παλάμῃσι πέλωρ ἱδρύσατο Κύκλωψ νύσσης λαϊνέης
ἀντίρροπν, ἶσον ἐκείνῳ ἀντόπορον λίθον ἄλλον ὁμόζυγον
ἐν χθονἰ πήξας. ποικίλα δ’ ἦεν ἄεθλα, λέβης, τρίπος,
ἀσπίδες, ἵπποι, ἄργυρος, Ἰνδὰ μέταλλα, βόες, Πακτώλιος
ἰλύς. καὶ θεὸς ἱππήεσσιν ἀέθλια θήκατο νίκης· πρώτῳ μὲν
θέτο τόξον Ἀμαζονίην τε φαρέτρην καὶ σάκος ἡμιτέλεστον
Ἀρηιφίλην τε γυναῖκα, τήν ποτε Θερμώδοντος ὑπ’ ὀφρύσι πεζὸς
ὁδεύων λουομένην ζώγρησε, καὶ ἤγαγεν εἰς πόλιν Ἰνδῶν·
δευτέρῳ ἵππον ἔθηκε Βορειάδι σύνδρομον αὔρῃ, ξανθοφυῆ,
δολιχῇσι κατάσκιον αὐχένα χαίταις, ἡμιτελὲς κυέουσαν ἔτι
βρέφος, ἧς ἔτι φόρτῳ ἵππιον ὄγκον ἔχουσα γονῆς
οἰδαίνετο γαστηρ· καὶ τριτάτῳ θώρηκα, καὶ ἀσπίδα θῆκε
τετάρτῳ· τὸν μὲν ἀριστοπόνος τεχνήσατο Λήμνιος ἄκμων
ἀσκήσας χρυσέῳ δαιδάλματι, τῆς δ’ ἐνὶ μέσσῳ ὀμφαλὸς
ἀργυρέῳ τροχόεις ποικίλλετο κόσμῳ· πέμπτῳ δοιὰ τὰλαντα,
γέρας Πακτωλίδος ὄχθης. ὀρθωθεὶς δ’ ἀγόρευεν ἐπισπέρχων
ἐλατῆρας· ὦ φίλοι, οὓς ἐδίδαξεν Ἄρης πολίπορθον Ἐνυώ,
οἷς δρόμον ἱπποδύνης δωρήσατο κυανοχαίτης, οὐ μὲν ἐγώ
καμάτων ἀδαήμονας ἄνδρας ἐπείγω, ἀλλὰ πόνοις βριαροῖσιν
ἐθήμονας· ἡμέτεροι γὰρ παντοίαις ἀρετῇσι μεμηλότες εἰσὶ
μαχηταί· εἰ γὰρ ἀπὸ Τμώλοιο γένος λάχε Λύδιος ἀνήρ,
ἱππείης τελέσει Πελοπηίδος ἄξια νίκης· εἰ δὲ πέδον Πισαῖον
ἔχει μαιήιον ἵππων Ἤλιδος εὐδίφροιο καὶ Οἰνομαοιο πολίτης,
οἶδεν Ὀλυμπιάδος κοτινηφόρον ὄζον ἐλαίης· ἀλλ’ οὐκ
Οἰνομάοιο πέλει δρόμος, οὐκ ἐλατῆρες ἐνθάδε κέντρον ἔχουσι
κακοξείνων ὑμεναίων, ἀλλ’ ἀρετῇς δρόμος οὗτος, ἐλεύοερος
ἀφρογενείης· εἰ πέδον Ἀονίης ἢ Φωκίδος αἷμα κομίζει,
Πύθιον Ἀπόλλωνι τετιμένον οἶδεν ὰγῶνα· εἰ μεθέπει σοφὸν
οὖδας ἐλαιοκόμου Μαραθῶνος, ἔγνω πιαλέης ἐγκύμονα κάλαπιν
ἐέρσης· εἰ πέλεν εὐώδινος Ἀχαιίδος ἀστὸς ἀρούρης,
Πελλήνην δεδάηκεν, ὅπῃ ῥιγηλὸν ἀγῶνα ἄνδρες ἀεθλεύουσι
φιλοχλαίνου περὶ νίκης, χειμερίῳ σφίγγοντες ἀθαλπέα γυῖα
χιτῶνι· εἰ ναέτης βλάστησεν ἁλιζώνοιο Κορίνθου, Ἴσθμιον
ἡμετέροιο Παλαίμονος οἶδεν ἀγῶνα. ὣς φαμένου σπεύδοντες
ἐπέτρεχον ἡγεμονῆες, δίφρα περιτροχόωντες ἀμοιβαδίς·
ὠκυπόδην δὲ Ξάνθον ἄγων πρώτιστος ὑπὸ ζυγὰ δῆσεν Ἐρεχθεὺς
ἄρσενα, καὶ θήλειαν ἐπεσφήκωσε Ποδάρκην, οὓς Βορέης
ἔσπειρεν ἐυπτερύγων ἐπὶ λέκτρων Στθοωίην Ἅρπυιαν ἀελλόπον
εἰς γάμον ἕλκων, καί σφεας, Ὠρείθυιαν ὅθ’ ἥρπασεν Ἀτθίδα
νύμφην, ὤπασεν ἕδνον ἕρςτος Ἐρεχθέι γαμβρὸς ἀήτης.
δεύτερος Ἀκταίων Ἰσμηνίδα πάλλεν ἱμάσθλην· καὶ τρίτος
ὑγρομέδοντος ἀπόσπορος ἐννοσιγαίου Σκέλμις ἔην ταχύπωλος,
ὃς ἔγραφε πολλάκις ὕδωρ πάτριον ἰθύνων Ποσιδήιον ἅρμα
θαλάσσης. τέτρατος ἄνθορε Φαῦνος, ὃς εἰς μέσον ἧλθεν
ἀγῶνος μοῦνος ἔχων τύπον ἶσον ἑῆς γενέταο τεκούσης,
Ἠελίου μίμημα φέρων τετράζυγας ἵππους· καὶ Σικελῶν ὀχέων
ἐπεβήσατο πέμπτος Ἀχάτης, οἶστπον ἔχων Πισαῖον ἐλαιοκόμου
ποταμοῖο, ἱπποσύνης ἀκόρητος, ἐπεὶ πέδον ᾤκεε νύμφης
Ἀλοειοῦ δυσέρωτος ὃς εἰς Ἀπέθουσαν ἱκάνει ἄβροχον ἕδνον
ἔρωτος ἄγων στεφανηφόρον ὕδωρ. καὶ θρασὺν Ἀκταίωνα λαβὼν
ἀπάνευθεν ὁμίλου παιδὶ πατὴρ σπεύδοντι φίλους ἐπετέλλετο
μύθους· Τέκνον Ἀρισταίοιο περισσονόοιο τοκῆος, οἶδα μέν,
ὅττι φέρεις σθένος ἄριον, ὅττι κομίζεις σύμφυτον ἠνορέῃ
κεκερασμένον ἄνθεμον ἥβης, πάτριον αἷμα φέρων Φοιβήιον,
ἡμέτεραι δὲ κρείσσονες ἀίσσουσιν ἐπὶ δρόμον Ἀρκάδες
ἵπποι· ἀλλὰ ματην τάδε πάντα, καὶ οὐ σθένος, οὐ δρόμος
ἵππων νικῆσαι δεδάασιν, ὅσον φρένες ἡνιοχῆος· μούνης
κερδοσύνης ἐπιδεύεαι· ἱπποσύνη γὰρ χπηίζει πινυτοῖο δαήμονος
ἡνιοχῆος. ἀλλὰ σὺ πατρὸς ἄκουε, καὶ ἵππια κέρδεα τέχνης,
ὅσσα χρόνῳ δεδάηκα πολύτροπα, καὶ σὲ διδάξω. σπεῦδε, τέκος,
γενετῆρα τεαῖς ἀρετῇσι γεραίρειν· καὶ δρόμος ἱπποσύνης
μεθέπει κλίος, ὅσσον Ἐνυώ· σπεῦδε καὶ ἐν σταδίοισι μετὰ
πτολέμους με γεραίρειν· Ἄρεα νικήσας ἑτέρην ὑποδύσεο νίκην,
ὄφρα μετ’ αἰχμητῆρα καὶ ἀθλοφόρον σε καλέσσω. ὦ τέκος,
ἄξια ῥέξον ὁμογνήτῳ Διονύσῳ, ἄξια καὶ Φοίβοιο καὶ
εὐπαλάμοιο Κυρήνης, καὶ καμάτους νίκησον Ἀρισταίοιο τοκῆος·
ἱπποσύνην δ’ ἀνάφαινε, φέρων τεχνήμονα νίκην, κερδαλέην σέο
μῆτιν, ἐπεὶ κατὰ μέσσον ἀγῶνος ἄλλος ἀνὴρ ἀδίδακτος
ἀπόσσυτον ἅρμα παρέηκων πλάζεται ἔνθα καὶ ἔνθα, καὶ
ἀντιπόρων δρόμος ἵππων ἄστατος οὐ μάστιγι βιάζεται, οὐδὲ
χαλινῷ πείθεται, ἡνίοχος δὲ μετάτροπος ἔκτοθι νύσσης
ἕλκεται, ἧχι φέρουσιν ἀπειθέες ἅρπαγες ἵπποι· ὃς δέ κε
τεχνήεντι δόλῳ μεμελημένος εἴη ἡνίοχος πολύμητις, ἔχων καὶ
ἐηάσσονας ἵππους, ἰθύνει, προκέλευθον ὀπιπεύων ἐλατῆρα,
ἐγγὺς ἀεὶ περὶ νύσσαν ἄγων δρόμον, ἅρμα δὲ κάμπτει
ἱππεύων περὶ τέρμα καὶ οὔ ποτε τέρμα χαράσσων. σκέπτεό μοι
καὶ σφίγγε κυβερνητῆρι χαλινῷ δοχμώσας ὅηον ἵππον
ἀπιστεπὸν ἐγγύθι νύσσης, λοξὸς ἐπὶ πλευρῇσι παρακλιδὸν
ἅρμα βαρύνων, ἀγχιφανὴς ἄψαυστος ἀναγκαίῳ τινὶ μέτρῳ σὸν
δρόμον ἰθύνων, πεφυλαγμένος, ἄχρι φανείη πλήμνη ἑλισσομένου
σέθεν ἅρματος οἷά περ ἄκρου τέρματος ἁπτομένη τροχειδέι
γείτονι κύκλῳ· ἀλλὰ λίθον πεφύλαξο, μὴ ἄξονι νύσσαν
ἀράξας εἰν ἑνὶ δηλήσαιο καὶ ἅρματα καὶ σέθεν ἵππους. καὶ
τεὸν ἔνθα καὶ ἔνθα κατὰ δρόμον ἅρμα νομεύων ἔσσο
κυβερνήτῃ πανομοίιος· ἀμφότερον δέ, κέντρῳ ἐπισπέρχων,
προχέων πλήξιππον ἀπειλήν, δεξιὸν ἵππον ἔλαυνε, θοώτερον
εἰς δρόμον ἕλκων ἀθλιβέος μεθέποντα παρειμένα κύκλα χαλινοῦ·
ἔσσο κυβερνήτῃ πανομοίιος ἅρμα νομεύων εἰς δρόμον
ἰθυκέλευθον, ἐπεὶ τεχνήμονι βουλῇ πηδάλιον δίφροιο πέλει
νόος ἡνιοχῆος. ὥς εἰπὼν παλίνορσος ἐχάζετο, παῖδα διδάξας
ἠθάδος ἱπποσύνης ἑτερότροπα κέρδεα τέχνης. καὶ κυνέης
ἔντοσθεν ἐθήμονος ἄλλος ἐπ’ ἄλλῳ τυφλὴν χεῖρα τίταινε
φυλασσομένοιο προσώπου, κλῆρον ἔχειν ἐθέλων ἑτερότροπον,
οἷά τις ἀνὴρ εἰς κύβον ἀλλοπρόσαλλον ἑκηβόλα δάκτυλα
πάλλων. καὶ λάχον ἡνιοχῆες ἀμοιβαδίς· ἱππομανὴς δὲ Φαῦνος
ἀειδομένης Φαεθοντίδος αἷμα γενέθλης κλήρῳ πρῶτος ἔην, καὶ
δεύτερος ἦεν Ἀχάτης, τῷ δ’ ἐπὶ Δαμναμενῆος ἀδελφεός,
ἀμφὶ δ’ ἄρ’ αὐτῷ ἔλλαχεν Ἀκταίων· ὁ δὲ φέρτατος εἰς
δρόμον ἔστη ὑστατίου κλήροιο τυχὼν πλήξιππος Ἐρεχθεύς. καὶ
βοέας μάστιγας ἐκούφισαν ἡνιοχῆες, ἱστάμενοι στοιχηδὸν
ἀμοιβαίων ἐπὶ δίφρων. καὶ σκοπὸς Αἰακὸς ἦεν ἐτήτυμος,
ὄφρα νοήσας καμπτομένους περὶ τέρμα φιλοστεφάνους ἐλατῆρας
μάρτυς ἀληθείης ἑτερόθροα νείκεα λύσῃ. ὄμμασιν ἀπλανέεσσι
διακρίνων δρόμον ἵππων. τοῖσι μὲν ἐκ βαλβῖδος ἔην δρόμος·
ἐσσυμένων δὲ ὃς μὲν ἔην προκέλευθος, ὁ δὲ προθέοντα
κιχῆσαι ἤθελεν, ὃς δ’ ἐδίωκε μεσαίτατον, ὃς δὲ χαράξαι
ἀγχιφανὴς μενέαινεν ὀπίστερον ἡνιοχῆα. καί τις ἐνὶ σταδίοις
ἐλατὴρ ἐλατῆρα κιχήσας ἅρματι δίφρον ἔμιξε, καὶ ἡνία
χερσὶ τινάσσων ἵππους ἀγκυλόδοντι διεπτοίησε χαλινῷ· ἄλλος
ἐπαΐσσοντι συνέμπορος ἡνιοχῆι εἰς ἔριν ἀμφήριστον
ἰσόρροπον εἶχε πορείην, δόχμιος ὀκλάζων, τετανυσμένος,
ὀρθὸς ἀνάγκῃ, ἰξύι καμπτομένῃ, καὶ ἑκούσιον ἵππον
ἐλαύνων, φειδομένῃ παλάμῃ τεχνήμονι βαιὸν ἱμάσσων,
ἐντροπαλιζομένης δοχμώσατο κύκλον ὀπωπῆς· δίφρον ὀπισθοπόρου
πεφυλαγμένος ἡνιοχῆος· καί νύ κεν ἀίσσοντι ποδῶν ἐπιβήτορι
παλμῷ εἰς τροχὸν αὐτοκύλιστον ὄνυξ ὠλίσθανεν ἵππων, εἰ
μὴ ἔτι σπεύδουσαν ἑὴν ἀνέκοψεν ἐρωὴν ἡνίοχος, κατόπισθεν
ἐπήλυδα δίφρον ἐρύκων. καί τις ἔχων προκέλευθος ὀπίστερον
ἡνιοχῆα ἀντίτυπον δρόμον εἶχεν ὁμοζήλων ἐπὶ δίφρων,
ἄστατος ἔνθα καὶ ἔνθα περικλείων ἐλατῆρα ἀγχιφανῆ. καὶ
Σκέλμις, ἀπόσπορος ἐννοσιγαίου, εἰναλίην μάστιγα Ποσειδάωνος
ἑλίσσων πάτριον ἡνιόχευε θαλασσονόμων γένος ἵππων· οὐδὲ
τόσον πεπότητο τανύπτερος ἠέρα τέμνων Πήγασος ὑψιπότητος,
ὅσον βυθίων πόδες ἵππων χερσαίην ἀκίχητον ἐποιήσαντο
πορείην. λαοὶ δ’ εἰς ἕν ἰόντες, ἐν ὑψιλόφῳ τινὶ χώρῳ
ἑζόμενοι στοιχηδὸν ὀπιπευτῆρες ἀγῶνος, τηλόθεν ἐσκοπίαζον
ἐπειγομένων δρόμον ἵππων· ὧν ὁ μὲν εἱστήκει πεφοβημένος,
ὃς δὲ τινάσσων δάκτυλον ἄκρον ἔσειεν ἐπισπέρχων ἐλατῆρα,
ἄλλος ἁμιλλητῆρι πόθῳ δεδονημένος ἵππων ἱππομανῆ νόον
εἶχεν ὁμόδρομον ἡνιοχῆος· καί τις ἑοῦ προκέλευθον ἰδὼν
δρόμον ἡνιοχῆος χερσὶν ἐπεπλατάγησε καὶ ἴαχε πενθάδι φωνῇ
θαρσύνων, γελόων, τρομέων, ἐλατῆρι κελεύων. ἅρματα δ’
εὐποίητα θοώτερα θυιάδος ἄρκτου ἄλλοτε μὲν πεπότητο
μετάρσια, πῇ δ’ ἐπὶ γαίῃ ἀκροφανῆ πεφόρητο μόγις ψαύοντα
κονίης· καὶ ταχινῷ ψαμαθῶδες ἕδος τροχοειδέι κύκλῳ ἅρματος
ἰθυπόροιο κατέγραφεν ὁλκὸς ἀλήτης· συμφερτὴ δ’ ἔρις ἦεν·
ἐγειρομένη δὲ καἰ αὐτὴ στήθεσιν ἱππείοισιν ἀνῃώρητο
κονίη, χαῖται δ’ ἠερίῃσιν ἐπερρώοντο θυέλλαις· ὀτρηροὶ δ’
ἐλατῆρες ὁμογλώσσων ἀπὸ λαιμῶν ὀξυτέρην μάστιγος
ἀπερροίβδησαν ἰωήν. ἀλλ’ ὅτε δὴ πύματον τέλεον δρόμον,
ὀξὺς ὀρούσας Σκέλμις ἔην πρώτιστος ἁλίδρομον ἅρμα
τιταίνων· καί οἱ ὁμαρτήσας ἐπεμάστιεν ἵππον Ἐρεχθεὺς
ἀγχιφανής, καὶ δίφρον ὀπισθοπόρον τάχα φαίης εἰναλίου
Τελχῖνος ἰδεῖν ἐπιβήτορα δίφρων· καὶ γάρ ἀερσιπότητος
Ἐρεχθέος ἵππος ἀγήνωρ διχθαδίῳ μυκτῆρι παλίμπνοον ἄσθμα
τιταίνων ἀλλοτρίου θέρμαινε μετάφρενον ἡνιοχῆος, καί νύ κεν
αὐχενίων ἐδράξατο χερσὶ κομάων, ἐντροπαλιζομένοις βλεφάροις
ἐλατῆρα δοκεύων, καί νύ κε σειομένων τροχαλῇ στροφάλιγγι
γενείων ἀφριόων στατὸς ἵππος ἀπέπτυε ἄκρα χαλινοῦ, ἀλλὰ
παρατρέψας ἀνεσείρασε δίφρον Ἐρεχθεύς, ἡνία δ’ εὐποίητα
κατέσπασεν ἅρπαγι παλμῷ, ἀγχιφανῆ κατὰ βαιὸν ἐπισφίγγων
γένυν ἵππων· καὶ πάλιν ἐγγὺς ἔλασσε φυγὼν ἀχάλινον
ἀνάγκην. καί μιν ἑοῖς ὀχέεσσιν ἐπαΐσσοντα δοκεύων Σκέλμις
ἀπειλήτειραν ἀπερροίβδησεν ἰωήν· Λῆγε θαλασσαίοισι μάτην
ἵπποισιν ἐρίζων· ἄλλον ἐμοῦ γενέταο Πέλοψ ποτὲ δίφρον
ἐλαύνων Οἰνομάου νίκησεν ἀνικήτων δρόμον ἵππων. ἱπποσύνης
μὲν ἔγωγε κυβερνητῆρα καλέσσω ἵππιον ὑγρομέδοντα· σὺ δέ,
πλήξιππε, τιταίνεις νίκης ἐλπίδα πᾶσαν ἐς ἱστοτέλειαν
Ἀθήνην. οὐ δὲ τεῆς ὀλίγης μορίης χρέος, ἀλλά κομίζω
ἀμπελόεν στέφος ἄλλο καὶ οὐκ ἐλάχειαν ἐλαίην. ὣς φαμένου
ταχύβουλος ἐχώσατο μᾶλλον Ἐρεχθεύς, καὶ δόλον ἠπεροπῆα καὶ
ἔμφρονα μῆτιν ὑφαίνων χερσὶ μὲν ἡνιόχευεν ἑὸν δρόμον, ἐν
κραδίῃ δὲ ἱπποσύνης πολιοῦχον ἑὴν ἐπίκουρον Ἀθήνην
κικλήσκων ταχύμυθον ἀνήρυγεν Ἀτθίδα φωνήν· Κοίρανε Κεκροπίης,
ἱπποσσόε Παλλὰς ἀμήτωρ, ὡς σὺ Ποσειδάωνα τεῷ νίκησας
ἀγῶνι, οὕτω σὸς ναέτης Μαραθώνιον ἵππον ἐλαύνων υἱέα
νικήσειε Ποσειδάωνος Ἐρεχθεύς. τοῖον ἔπος βοόων ἐπεμάστιεν
ἰσχία πώλων, ἅρματι δ’ ἅρμα πέλασσεν ἰσόζυγον· ἀντιβίου
δὲ λαιῇ μὲν βαρύδεσμον ἐπισφίγγων γένυν ἵππων, σύνδρομον
αὖ ἐρύων βεβιημένον ἅρμα χαλινῷ, δεξιτερῇ μάστιζεν ἑοὺς
ὑψαύχενας ἵππους ἐσσυμένους προτέρωσε· μεταστήσας δὲ
κελεύθου θῆκε παλινδίνητον ὀπίστερον ἡνιοχῆα. καὶ τροχαλοῖς
στομάτεσσι χέων φιλοκέρτομον ἠχὼ υἷα Ποσειδάωνος ἀμοιβάδι
νείκεε φωνῇ, ἐντροπαλιζομένην μεθέπων γελόωσαν ὀπωπήν·
Σκέλμις, ἐνικήθης· σέο φέρτερός ἐστιν Ἐρεχθεύς, ὅττι τεὸν
Βαλίον, Ζεφυρηίδος αἷμα γενέθλης, ἄρσενα καὶ νέον ἵππον
ὁδοιπόρον ἄβροχον ἅλμης γηραλέη νίκησεν ἐμὴ θήλεια
Ποδάρκη. εἰ μὲν ἀγηνορέεις Πελοπηίδος εἵνεκα τέχνης
ὑμετέρου γενετῆρος ἁλίδρομον ἅρμα γεραίρων, Μυρτίλος
αἰολόμητις ἐπίκλοπον ἤνυσε νίκην, μιμηλῷ τελέσας ἀπατήλιον
ἄξονα κηρῷ· εἰ δὲ μέγα φρονέεις γενεῆς χάριν ἐννοσιγαίου,
ἵππιον ὃν καλέεις, βυθίων ἐπιβήτορα δίφρων, πόντιον αὐτὸν
ἄνακτα, κυβερνητῆρα τριαίνης, ἄρσενα σὸν νίκησεν ἀρηγόνα
θῆλυς Ἀθήνη. ὣς φάμενος Τελχῖνα παρέδραμεν ἀστὸς Ἀθήνης.
τῷ δ’ ἐπὶ Φαῦνος ἔλαυνεν ὄχου τέθριππον ἱμάσσων· Ἀκταίων
δὲ τέταρτος ἐπίκλοπος ἕσπετο Φαύνῳ, πατρὸς Ἀρισταίου
μεμνημένος εἰσέτι μύθων κερδαλέων· καὶ λοῖσθος ἔην Τυρσηνὸς
Ἀχάτης. καὶ θρασὺς Ἀκταίων δολίην ἐφράσσατο βουλήν· Φαῦνον
ἑοῖς ὀχέεσσιν ἔτι προθέοντα κιχήσας ὀξυτέρῃ μάστιγι
μεταστρέψας δρόμον ἵππων σύνδρομος ἡνιόχευε, παρακλέπτων
ἐλατῆρα, βαιὸν ὑποφθάμενος· καὶ ἐπ’ ἄντυγι γούνατα πήξας
δίφρον ἁμιλλητῆρα κατέγραφεν ἅρματι λοξῷ, ἱππείους
τροχόεντι διαξύων πόδας ὁλκῷ. καὶ δαπέδῳ πέσεν ἅρμα·
τινασσομένοιο δὲ δίφρου τρεῖς μὲν ὑπὲρ δαπέδοιο πέλον
πεπτηότες ἵπποι, ὃς μὲν ὑπὲρ λαγόνων, ὁ δὲ γαστέρος, ὃς
δ’ ἐπἰ δειρήν, εἷς δέ τις ὀρθὸς ἔμιμνε παρακλιδόν, ἀμφὶ
δὲ γαίῃ ἄκρα ποδῶν ῥίζωσε, καὶ ἄστατον αὐχένα σείων
σύζυγος ἐστήριξεν ὅλον πόδα γείτονος ἵππου, κουφίζων
ζυγόδεσμα, καὶ ὑψόσε δίφρον ἀνέλκων. οἱ μὲν ἔσαν
προχυθέντες ἐπὶ χθονός· αὐσταλεος δὲ ἡνίοχος κεκύλιστο παρὰ
τροχόν, ἅρματι γείτων· θρύπτετο δ’ ἄκρα μέτωπα, μιαινομένου
δὲ γενείου ὀξυτενὴς κεκόνιστο πέδῳ κεχαραγμένος ἀγκών.
ἡνίοχος δ’ ἀνέπαλτο θοώτερος· ἐσσυμένως δὲ εἰς χθόνα
πεπτηῶτι παρίστατο γείτονι δίφρῳ, αἰδομένῃ παλάμῃ
τετανυσμένον ἵππον ἀνέλκων· καὶ βαλίῃ μάστιγι κατηφέα πῶλον
ἱμάσσων. καὶ θρασὺς Ἀκταίων πεπονημένον ἐγγύθι δίφρου
Φαῦνον ὀπιπεύων φιλοπαίγμονα ῥήξατο φωνήν· Λῆγε μάτην
ἀέκοντας ἐπισπέρχων σέθεν ἵππους, λῆγε μάτην· φθάμενος γὰρ
ἀπαγγέλλω Διονύσῳ, Φαῦνος ὅτι προθέοντας ὅλους, ἐλατῆρας
ἐάσας νόστιμος ὀψικέλευθος ἐλεύσεται ἅρματα σύρων· φείδεο
σῆς μάστιγος, ἐπεὶ ταμεσίχροϊ κέντρῳ σῶν ὁρόων ᾤκτειρα
δέμας κεχαραγμένον ἵππων. ἔννεπεν ἀστήρικτον ὄχον
προκέκευθον ἐλαύνων ὠκυτέρῃ μάστιγι· καὶ ἄχνυτο Φαῦνος
ἀκούων. καὶ μόγις ἐν δαπέδῳ λασίης δεδραγμένος οὐρῆς
κεκλιμένων ὤρθωσε δέμας κεκονιμένον ἵππων, καί τινα λυομένοιο
παραΐξαντα λεπάδνου πῶλον ἄγων παλίνορσον ἐπεσφήκωσε
χαλινῷ· στήσας δ’ ἔνθα καὶ ἔνθα παρεσσυμένων πόδας ἵππων
ἅρματος ὕψι βέβηκε, καὶ ἴχνιον ἅρματι πήξας φρικαλέῃ
μάστιξε τὸ δεύτερον ἵππον ἱμάσθλῃ· καὶ πλέον ἤλασε Φαῦνος
ἐπισπέρχων δρόμον ἵππων, ὠκύτερον δ’ ἐδίωκε παροίτερον
ἡνιοχῆα· καὶ φθαμένους ἐκίχησεν, ἐπεὶ μένος ἔμβαλεν
ἵπποις ἵππιος ἐννοσίγαιος ἑὸν θρασὺν υἷα γεραίρων·
στεινωπὴν δέ κέλευθον ἰδὼν παρὰ κοιλάδι πέτρῃ ἔμφρονα
μῆτιν ὕφαινε δολοπλόκον, ὄφρα κιχήσας ἅρματι τεχνήεντι
παραΐξειεν Ἀχάτην. ῥωγμὸς ἔην βαθύκολπος, ὃν ἐξέρρηξε
κελεύθου χειμερίῃ μάστιγι Διὸς μετανάστιον ὕδωρ ἠερόθεν
προχέοντος· ἐεργομένῳ δὲ ῥεέθρῳ ὄμβρου γειοτόμοιο ῥάχις
κοιλαίνετο γαίης, ἧχτ μολὼν ἀέκων ἀνεσείρασε δίφρον
Ἀχάτης, φεύγων ἀγχικέλευθον ἐπηλυσίην ἐλατῆρος· καὶ οἱ
ἐπεσσυμένῳ τρομερὴν ἀνενείκατο φωνήν· Εἰσέτι, νήπιε Φαῦνε,
τεοὶ ῥυπόωσι χιτῶνες, εἰσέτι σῶν ὀχέων ψαμαθώδεές εἰσι
κορῶναι, οὔ πω σῶν ἐτίναξας ἀκοσμήτων κόνιν ἵππων· λύματα
σεῖο κάθαιρε· τί σοι τόσον ἵππον ἐλαύνειν; μή σε πάλιν
πίπτοντα καὶ ἀσπαίροντα νοήσω. τὸν θρασὺν Ἀκταίωνα φυλάσσεο,
μή σε κιχήσας ταυρείῃ σέο νῶτον ὑποστίξειεν ἱμάσθλῃ, μή σε
πάλιν προκάρηνον ἀκονίζειε κονίῃ. εἰσέτι σῆς μεθέπεις
κεχαραγμένα κύκλα παρειῆς· Φαῦνε, τί μαργαίνεις, ξυνήονα μῶμον
ἀνάπτων πατρὶ Ποσειδάωνι καὶ Ἠελίῳ σέο πάππῳ; ἅζεό μοι
Σατύρων φιλοκέρτομον ἀνθερεῶνα. Σειληνοὺς πεφύλαξο καὶ
ἀμφιπόλους Διονύσου, μή σοι ἐπεγγελάσωσι καὶ αὐσταλέῳ σέο
δίφρῳ. πῇ θρόνα; πῇ βοτάναι; πῇ φάρμακα ποικίλα Κίρκης;
πάντά σε, πάντα λέλοιπεν, ὅτ’ εἰς δρόμον ἦλθες ἀγῶνος.
τίς κεν ἀπαγγείλειεν ἀγήνορι σεῖο τεκούσῃ καὶ σέο κύμβαχον
ἅρμα καὶ αὐχμώουσαν ἱμάσθλην; τοῖον ἀπερροίβδησεν ἀγήνορα
μῦθον Ἀχάτης, κερτομέων· νέμεσις δὲ τόσην ἐγράψατο φωνήν.
καὶ σχεδὸν ἤλυθε Φαῦνος ὁμήλυδα δίφρον ἐλαύνων· ἅρματι δ’
ἅρμα πέλασσε, καὶ ἄξονι γόμφον ἀράσσων μεσσοπαγῆ συνέαξε
βαλὼν τροχοειδέι κύκλῳ· καὶ τροχὸς αὐτοκύλιστος ἕλιξ
ἐπεκέκλιτο γαίῃ, ἅρμασιν Οἰνομάοιο πανείκελος, ὁππότε
κηροῦ θαλπομένου Φαέθοντι λυθεὶς ἀπατήλιος ἄξων ἱπποσύνην
ἀνέκοπτε μεμηνότος ἡνιοχῆος. στεινωπὴν δὲ κέλευθον ἔχων
ἀνέμιμνεν Ἀχάτης, εἰσόκε τετραπόρων ὑπὲρ ἄντυγος ἥμενος
ἵππων ὠκυτέρῃ μάστιγι παρήλυθε Φαῦνος Ἀχάτην, οἷά περ
οὐκ ἀίων· καὶ ἐκούφισε μᾶλλον ἱμάσθλην, μαστίζων ἀκίχητος
ἐπειγομένων λόφον ἵππων· καὶ πέλεν Ἀκταίωνος ὀπίστερος,
ὅσσα θορόντος δίσκου πεμπομένοιο πέλει δολιχόσκιος ὁρμή, ὃν
βριαρῇ παλάμῃ δονέων αἰζηὸς ἰάλλει. λαοῖς δ’ ἔμεσε λύσσα·
καὶ ἤρισαν ἄλλος ἐπ’ ἄλλῳ, συνθεσίας τεύχοντες ἀτεκμάρτου
περὶ νίκης ἐσσομένης· τὰ δὲ δῶρα θυελλοπόδων χάριν ἵππων
ἢ τρίπος ἠὲ λέβης ἢ φάσγανον ἠὲ βοείη· καὶ ναέτης
ναετῆρι, φίλος δ’ ἐρίδαινεν ἑταίρῳ, γηραλέος δὲ γέροντι,
νέῳ νέος, ἀνέρι δ’ ἀνήρ. ἦν δ’ ἔρις ἀμφοτέρων
ἑτερόθροος, ὃς μὲν Ἀχάτην κυδαίνων, ἕτερος δὲ χερείονα
Φαῦνον ἐλέγχων ἐν χθονὶ πεπτηῶτα κυλινδομένων ἀπὸ δίφρων,
ἄλλος ἐριδμαίνων, ὅτι δεύτερος ἦεν Ἐρεχθεὺς εἰναλίου
Τελχῖνος ὀπίστερος ἡνιοχῆος· ἄλλῳ δ’ ἄλλος ἔριζον, ὅτι
φθαμένων δρόμον ἵππων ἀγχιφανὴς νίκησε πολύροπος ἀστὸς
Ἀθήνης, Σκέλμιν ἔτι προθέοντα παραΐξας ἐλατῆρα. οὔ πω
νεῖκος ἔληγε, καὶ ἔφθασεν ἐγγὺς Ἐρεχθεύς, ἵπποθς ἔνθα
καὶ ἔνθα κατωμαδὸν αἰὲν ἱμάσσων· καὶ πολὺς ἱππείοιο δῑ
αὐχένος ἔρρεεν ἱδρὼς καὶ λασίου στέρνοιο, καθ’ ἡνιόχοιο δὲ
πυκναὶ αὐχμηραὶ ῥαθάμιγγες ἐπερρώοντο κονίης· ἅρματα δ’
ἀγχιπόροισιν ἐπέτρεχεν ἴχνεσιν ἵππων ἁλλομένῃ στροφάλιγγι·
καὶ οὐ τροχόεντι σιδήρῳ λεπταλέης ἀτίνακτα τινάσσετο νῶτα
κονίης. αὐτὰρ ὁ πωτήεντα μετὰ δρόμον ὑψόθι δίφρου εἰς
μέσον ἦλθεν ἀγῶνος· ἑῷ δ’ ἔσμηξε χιτῶνι μυδαλέων ἱδρῶτα
διαστάζοντα μετώπων· καὶ ταχὺς ἐκ δίφροιο κατήλε· μηκεδανὴν
δὲ εἰς ζυγὸν εὐποίητον ἑὴν ἔκλινεν ἱμάσθλην· ἵπποθς δ’
Ἀμφιδάμας θεράπων λύεν· ὠκύτερος δὲ τερπομένῃ παλάμῃ
πρμτάγρια κούφισε νίκης, ἰοδόκην καὶ τόξα καὶ εὐπήληκα
γυναῖκα, πάλλων ἡμιτόμοιο μεσόμφαλα νῶτα βοείης. τῷ δ’ ἐπὶ
δεύτερος ἦλθε θαλασσαίων ἐπὶ δίφρων Σκέλμις, ἐπισπέρχων
Ποσιδήιον ἅρμα θαλάσσης, κύκλος ὅσον τροχόεις ἀπολείπεται
ὠκέος ἵππου, τοῦ μὲν ἐπαΐσσοντος ἐπισσώτρων μόγις ἄκραι
ἐκταδίης ψαύουσιν ἑλισσομένης τρίχες οὐρῆς· δεύτερα δ’
εἷλεν ἄεθλα, καὶ ὤρεγε Δαμναμενῆι ἔγκυον ἵππον ἔχειν,
ζηλήμονι χειρὶ τιταίνων. καὶ τρίτος Ἀκταίων ἀνεκούφισε
σύμβολα νίκης χρυσοφαῆ θώρηκα, παναίολον ἔργον Ὀλύμπου. τῷ
δ’ ἐπὶ Φαῦνος ἵκανε· καὶ αὐτόθι δίφρον ἐρύσσας ὀμφαλὸν
ἀργυρόκυκλον ἀνηέρταζε βοείης, αὐχμηρῆς μεθέπων ἔτι λείψανα
κεῖνα κονίης. καὶ Σικελὸς θεράπων βραδυδινέος ἐγγύθι δίφρου
χρυσοῦ δισσὰ τάλαντα κατηφέι δεῖξεν Ἀχάτῃ, οἰκτρὸν
ἀγηνορέοντι φιλοστόργῳ Διονύσῳ. αὐτὰρ ὁ πυγμαχίης χαλεπῆς
ἔστησεν ἀγῶνα· πρώτῳ μὲν θέτο ταῦρον ἀπ’ Ἰνδῴοιο βοαύλου
δῶρον ἄγειν, ἑτέρῳ δὲ μελαρρίνων κτέρας Ἰνδῶν βάρβαρον
αἰολόνωτον ἑλὼν κατέθηκε βοείην. ὀρθωθεὶς δ’ ἀγόρευεν
ἀεθλητῆρας ἐπείγων, εὐπαλάμου δύο φῶτας ἐριδμαίνειν περὶ
νίκης· Πυγμῆς οὗτος ἄεθλος ἀτειρέος· ἀθλοφόρῳ δὲ ἀνέρι
νικήσαντι δασύτριχα ταῦρον ὀπάσσω, ἀνδρὶ δὲ νικηθέντι
πολύπτυχον ἀσπίδα δώσω. ὣς φαμένου Βρομίοιο σακέσπαλος ὦρτο
Μελισσεύς, ἠθάδι πυγμαχίῃ μεμελημένος· εὐκεράου δὲ ἁψάμενος
ταύροιο τόσην ἐφθέγξατο φωνήν· Ἐλθέτω, ὃς ποθέει σάκος
αἰόλον· οὐ γὰρ ἐάσω ἄλλῳ πίονα ταῦρον, ἕως ἔτι χεῖρας
ἀείρω. ὣς φαμένου ξύμπαντας ἐπεσφρήγισσε σιωπή· Εὐρυμέδων
δέ οἱ οἶος ἀνίστατο, τῷ πόρεν Ἑρμῆς ὄργανα πυγμαχίης
γυιαλκέος, ὃς πάρος αἰεὶ πατρῴῳ μεμέλητο παρήμενος
ἐσχαρεῶνι, Ἡφαιστηιάδης, σφυρήλατον ἄκμονα τύπτων. τὸν μὲν
ἐριπτοίητος ἀδελφεὸς ἄμφεπεν Ἄλκων, ζῶμα δέ οἱ παρέθηκε,
καὶ ἥρμοσεν ἰξύι μίτρην, καὶ δολιχαῖς παλάμῃσι κασιγνήτοιο
συνάπτων ἀζαλέων ἔσφιγξε περίπλοκον ὁλκὸν ἱμάντων. καὶ
πρόμος εἰς μέσον ἦλθεν, ἑοῦ προβλῆτα προσώπου λαιὴν χεῖρα
φέρων, σάκος ἔμφυτον· ἀντὶ δὲ λόγχης ποιητῆς παλάμης
ταμεσίχροες ἦσαν ἱμάντες. αἰεὶ δ’ ἀντιπάλοιο φυλάσσετο
δύσμαχον ὁρμήν, μή ποτέ μιν πλήξειε κατ’ ὀφρύος ἠὲ μετώπου,
ἠέ μιν αἱμάξειε, τετυμμένον ἄρθρον ἀμύξας, ἠὲ διατμήξειε,
κατὰ κροτάφοιο τυχήσας, εἰς μέσον ἐγκεφάλοιο νοήμονος ἄκρον
ἀράξας, ἢ παλάμην τρηχεῖαν ἐπὶ κροτάφοισι τιταίνων ὄμματα
γυμνώσειε λιπογλήνοιο προσώπου, ἠὲ δαφοινήεντος ἀρασσομένοιο
γενείου ὀξυτέρων ἐλάσειε πολύστιχον ὄγμον ὀδόντων. ἔνθα
μὲν Εὐρυμέδοντος ἐπεσσυμένοιο μελισσεὺς στήθεος ἄκρον
ἔλασσεν· ὁ δὲ σχεδὸν ἄντα προσώπου χεῖρα μάτην ἐτίταινε,
καὶ ἤμβροτεν ἠέρα τύπτων· καί μιν ἀεὶ τρομέων περιδέδρομε,
κόλπον ἀμείβων, δεξιτερὴν γυμνοῖο κάτω μαζοῖο τιταίνων. ἄμφω
δ’ εἰς ἓν ἵκανον ἐπήλυδες, ἄλλος ἐπ’ ἄλλῳ ἴχνεσι
φειδομένοισι ποδὸς πόδα τυτθὸν ἀμείβων· χερσὶ δὲ χεῖρας
ἔμιξαν· ἐπασσυτέρῃσι δὲ ῥιπαῖς φρικτὸς ὁμοπλεκέων
ἐπεβόμβεε δοῦπος ἱμάντων ἀκροτάτην περὶ χεῖρα· χαρασσομένης
δὲ παρειῆς αἱμαλέαις λιβάδεσσιν ἐφοινίχθησαν ἱμάντες· καὶ
γενύων πέλε δοῦπος· ἐπὶ θρωσμῷ δὲ προσώπου εὐρυτέρου
γεγαῶτος ἐκυμαίνοντο παρειαί, ὀφθαλμοὶ δ’ ἑκάτερθεν
ἐκοιλαίνοντο προσώπου. Εὐρυμέδων μὲν ἔκαμνε Μελισσέος
ἴδμονι τέχνῃ, ἄσχετον ἠελίοιο μένων ἀντώπιον αἴγλην,
ὄμμα καταυγάζοντος· ἐπαΐξας δὲ Μελισσεὺς ὀξυτέρῃ
στροφάλιγγι μετάρσιον ἴχνος ἀείρων ἄφνω γναθμὸν ἔτυψεν ὑπ’
οὔατος· αὐτὰρ ὁ κάμνων ὕπτιος αὐτοκύλιστος ἐρείσατο νῶτα
κονίῃ, θυμολιπὴς μεθύοντι πανείκελος· εἶχε δὲ κόρσην
κεκλιμένην ἑτέρωσε, καὶ αἵματος ἔπτυεν ἄχνην λεπτὰ
παχυνομένοιο· λαβὼν δέ μιν ἐκτὸς ἀγῶνος στυγνὸς ὑπὲρ νώτοιο
μετήγαγε σύγγονος Ἄλκων πληγῇ ἀμερσινόῳ βεβαρημένον.
ἐσσύμενος δὲ Ἰνδῴην περίμετρον ἀνηέρταζε βοείην. καὶ
διδύμους Διόνυσος ἀεθλητῆρας ἐπείγων ἀνδράσιν ἀθλοφόροισι
πάλης κήρυξεν ἀγῶνα· καὶ τρίπος εἰκοσίμετρος ἀέθλιον
ἵστατο νίκης πρώτῳ ἀεθλητῆρι· τίθει δ’ εἰς μέσσον ἀείρας
ἀνθεμόεντα λέβητα χερείονι φωτὶ φυλάσσων. ὀρθωθεὶς δ’ ἰάχησε
πάλιν σημάντορι φωνῇ· Δεῦτε, φίλοι, καὶ τοῦτον ἐγείρατε
καλὸν ἀγῶνα. ἔννεπε· κεκλομένου δὲ φιλοστεφάνου Διονύσου
πρῶτος Ἀρισταῖος, μετέπειτα δὲ δεύτερος ἔστη Αἰακὸς
εὐπαλάμοιο πάλης δεδαημένος ἔργα. ζώματι δὲ σκεπόωντες
ἀθηήτου φύσιν αἰδοῦς γυμνοὶ ἀεθλεύοντες ἐφέστασαν·
ἀμφότεροι δὲ πρῶτα μὲν ἀμφοτέρας παλάμας ἐπὶ δίζυγι καρπῷ
σύμπλεκον ἔνθα καὶ ἔνθα, χυτῆς ἐπὶ νῶτα κονίης ἀλλήλους
ἐρύοντες ἀμοιβαδίς, ἅμματι χειρῶν ἀκροτάτῳ σφίγξαντες·
ἔην δ’ ἀμφίδρομος ἀνήρ, ἄνδρα παλινδίνητον ἄγων ἑτερόζυγι
παλμῷ, ἕλκων ἑλκόμενός τε· συνοχμάζοντο γὰρ ἄμφω χερσὶν
ἀμοιβαίῃσιν, ἐκυρτώσαντο δὲ δειρήν, μεσσατίῳ δὲ κάρηνον
ἐπηρείδοντο μετώπῳ ἀκλινέες, νεύοντες ἐπὶ χθονός· ἐκ δὲ
μετώπων θλιβομένων καμάτοιο προάγγελος ἔρρεεν ἱδρώς·
ἀμφοτέρων δ’ ἄρα νῶτα κεκυφότα πήχεος ὁλκῷ δίζυγι
συμπλεκέος παλάμης ἐτρίβετο δεσμῷ· σμῶδιξ δ’ αὐτοτέλεστος
ἀνέδραμεν αἵματι θερμῷ, αἰόλα πορφύρουσα· δέμας δ’
ἐστίζετο φωτῶν. οἱ δὲ παλαισμοσύνης ἑτερότροπα μάγγανα
τέχνης ἀλλήλοις ἀνέφαινον ἀμοιβαδίς· ἀντίβιον δὲ πρῶτος
Ἀρισταῖος παλάμης πηχύνατο καρπῷ, ἐκ χθονὸς ὀχλίζων· δολίης
δ’ οὐ λήθετο τέχνης Αἰακὸς αἰολόμητις, ὑποκλέπτοντι δὲ
ταρσῷ λαιὸν Ἀρισταίοιο ποδὸς κώληπα πατάξας ὕπτιον
αὐτοκύλιστον ὅλον περικάββαλε γαίῃ, ἠλιβάτῳ πρηῶνι
πανείκελον· ἀμφὶ δὲ λαοὶ τηλίκον αὐχήεντα βοώμενον υἱέα
Φοίβου ὄμμασι θαμβαλέοισιν ἐθηήσαντο πεσόντα. δεύτερος
ἠέρταζε μετάρσιον ὑψόθι γαίης κουφίζων ἀμογητὶ πελώριον
υἷα Κυρήνης Αἰακός, ἐσσομένην ἀρετὴν τεκέεσσι φυλάσσων,
ἀκαμάτῳ Πηλῆι καὶ εὐρυβίῃ Τελαμῶνι, ἀγκὰς ἔχων, οὐ
νῶτον ἢ ὄρθιον αὐχένα κάμπτων, πήχεσιν ἀμφοτέροισι
μεσαίτατον ἄνδρα κομίζων, ἶσον ἀμειβόντεσσιν ἔχων τύπον,
οὕς κάμε τέκτων πρηΰνων ἀνέμοιο θυελλήεσσαν ἀνάγκην. καὶ
πελάσας ὅλον ἄνδρα περιστρωθέντα κονίῃ Αἰακὸς ἀντιπάλοιο
μέσων ἐπεβήσατο νώτων καὶ πόδα πεπταμένης διὰ γαστέρος
ἐκταδὰ πέμπων, καμπύλον ἀκροτάτῳ περὶ γούνατι δέσμα
συνάπτων, ταρσῷ ταρσὸν ἔρειδε παρὰ σφυρὸν ἄκρον ἑλίξας·
καὶ ταχὺς ἀντιβίου τετανυσμένος ὑψόθι νώτων, αὐχένι δεσμὸν
ἔβαλλε βραχίονι, δάκτυλα κάμψας· μυδαλέῳ δ’ ἱδρῶτι χυτὴν
ἔρραινε κονίην, αὐχμηρῇ ψαμάθῳ διερὴν ῥαθάμιγγα καθαίρων,
μὴ διολισθήσειε περίπλοκος ἅμματι χειρῶν θερμὴν τριβομένοιο
κατ’ αὐχένος ἰκμάδα πέμπων. τοῦ δὲ πιεζομένοιο συνέρρεον
ὀξέι παλμῷ κεκριμένοι κήρυκες, ὀπιπευτῆρες ἀγῶνος, μή μιν
ἀποκτείνειεν ὁμόζυγι πήχεος ὁλκῷ. οὐ γὰρ ἔην τότε θεσμὸς
ὁμοίιος, ὃν πάρος αὐτοὶ ὀψίγονοι φράσσαντο, τιταινομένων
ὅτε δεσμῶν αὐχενίων πνικτῆρι πόνῳ βεβαρημένος ἀνὴρ νίκην
ἀντιπάλου μνηστεύεται ἔμφρονι σιγῇ, ἀνέρα νικήσαντα κατηφέι
χειρὶ πατάξας. καὶ τρίπον εἰκοσίμετρον ἐπηχύναντο λαβόντες
Μυρμιδόνες, θεράποντες ἀεθλοφόρου βασιλῆος· Ἀκταίων δὲ λέβητα
ταχίονι κούφισε ῥιπῇ, δεύτερα πατρὸς ἄεθλα κατηφέι χειρὶ
κομίζων. καὶ τότε Βάκχος ἔθηκε ποδῶν ταχυτῆτος ἀγῶνα·
πρώτῳ ἀεθλητῆρι τιθεὶς κειμήλια νίκης ἀργύρεον κρητῆρα
δορικτήτην τε γυναῖκα, δευτέρῳ αἰολόδειρον ἐθήκατο Θεσσαλὸν
ἵππον, καὶ πυμάτῳ ξίφος ὀξὺ σὺν εὐτμήτῳ τελαμῶνι.
ὀρθωθεὶς δ’ ἀγόρευε, ποδώκεας ἄνδρας ἐπείγων· Ἀνδράσιν
ὠκυπόροισιν ἀέθλια ταῦτα γενέσθω. ὣς φαμένου Δικταῖος
ἐθήμονα γούνατα πάλλων... τῷ δ’ ἐπὶ ποικιλόμητις ἀνέδραμεν
ὠκὺς Ἐρεχθεύς, Παλλάδι Νικαίῃ μεμελημένος, αὐτὰρ ἐπ’
αὐτῷ Πρίασος ὠκυπόδης, Κυβεληίδος ἀστὸς ἀρούρης. τοῖσι
μὲν ἐκ βαλβῖδος ἔην δρόμος· Ὠκύθοος δὲ πρῶτος ἀελλήεντι
ποδῶν κουφίζετο παλμῷ, ἰθυτενῆ προκέλευθον ἔχων δρόμον·
ἐσσύμενος δὲ δεύτερος ἀγχικέλευθος, ὀπίστερος ἦεν
Ἐρεχθεύς, γείτονος Ὠκυθόοιο μετάφρενον ἄσθματι βάλλων, καὶ
κεφαλὴν θέρμαινε· φιληλακάτοιο δὲ κούρης οἷα κανὼν στέρνοιο
πέλει μέσος, ὅν τινι μέτρῳ παρθένος ἱστοπόνος τεχνήμονι
χειρὶ τανύσσῃ, Ὠκυθόου πέλε τόσσον ὀπίστερος· ἀμφὶ δὲ
γαίῃ ἴχνια τύπτε πόδεσσι, πάρος κόνιν ἀμφιχυθῆναι. καί νύ
κεν ἀμφήριστος ἔην δρόμος· ἀλλὰ πορείην μιμηλὴν ἰσόμετρον
ἰδὼν ἐτιταίνετο ταρσῷ κουφοτέρῳ, καὶ φῶτα παρέδραμε
μείζονι μέτρῳ, ὁππόσον ἀνέρος ἴχνος· ὅθεν τρομέων περὶ
νίκης τοῖον ἔπος βοόων Βορέην ἱκέτευεν Ἐρεχθεύς· Γαμβρέ,
τεῷ χραίσμησον Ἐρεχθέι καὶ σέο νύμφῃ, εἰ μεθέπεις γλυκὺν
οἶστρον ἐμῆς ἔτι παιδὸς Ἐρώτων· δός μοι σῶν πτερύγων
βάλιον δρόμον εἰς μίαν ὤρην, Ὠκύθοον ταχύγουνον ἴνα
προθέοντα παρέλθω. ὣς φαμένου Βορέης ἱκετήσιον ἔκλυε φωνήν,
καί μιν ἐυτροχάλοιο ταχίονα θῆκεν ἀέλλης. τρεῖς μὲν
ἐπερρώοντο ποδῶν ἀνεμώδεϊ παλμῷ, ἀλλ’ οὐκ ἶσα τάλαντα·
καὶ ὁππόσον ὠκέι ταρσῷ Ὠκυθόου προθέοντος ὀπίστερος ἦεν
Ἐρεχθεύς, τόσσον ἀελλήεντος Ἐρεχθέος ἔπλετο γείτων Πρίασος
αὐχήεις, Φρύγιον γένος. ἐσσυμένων δὲ ὁππότε λοίσθιος ἦεν
ἔτι δρόμος ἅλματι ταρσῶν, Ὠκύθοος ταχύγουνος ἐπωλίσθησε
κονίῃ, ἧχι βοῶν πέλεν ὄνθος ἀθέσφατος, οὓς παπά τύμβῳ
Μυγδονίῃ Διόνυσος ἀπηλοίησε μαχαίρῃ· ἀλλὰ παλιννόστοιο
ποδὸς ταχυσδινέι παλμῷ Ὠκύθοος πεφόρητο μετάλμενος·
ἐσσυμένως δὲ ἀντιπάλου προθέοντος ἐπήλυδα ταρσὸν ἀμείβων,
εἰ τότε βαιὸς ἔην ἔτκ που δρόμος, ᾗ τάχα βαίνων ἢ
πέλεν ἀμφήριστος ἢ ἔφθασεν ἀστὸν Ἀθἠνης. καὶ κτέρας
αἰολόνωτον ἐκούφισεν ὠκὺς Ἐροχθεύς, Σιδόνιον κρητῆρα
τετυγμένον· Ὠκύθοος δὲ εἴρυοε Θεσσαλὸν ἵππον· ὁ δὲ τρίτος
ἠρέμα βαίνων Πρίασος ἆορ ἔδεκτο σὺν ἀρυγρέῳ τελαμῶνι.
καὶ Σατύρων ἐγέλασσε χορὸς φιλοπαίγμονι θυμῷ, παπταίνων
Κορύβαντα χυτῇ ῥυπόωντα κονίῃ, ὄνθον ἀποπτύοντα κατάρρυτον
ἀνθερεῶνος. καὶ σόλον αὐτοχόωνον ἄγων ἐπέθηκεν ἀγῶνι
δισκοβόλους Διόνυσος ἀκοντιστῆρας ἐπείγων· πρώτῳ μὲν δύο
δοῦρα σὺν ἱπποκόμῳ τρυφαλείῃ θῆκεν ἄγων, ἑτέρῳ δὲ
διαυγέα κυκλάδα μίτρην, καὶ τριτάτῳ φιάλην, καὶ νεβρίδα θῆκε
τετάρτῳ, ἣν χρυσέῃ κληῖδι Διὸς περονήσατα χαλκεύς.
ὀρθωθεὶς δ’ ἀνὰ μέσσον ἐγερσινόῳ φάτο φωιῇ· Οὗτος ἀγὼν
ἐπὶ δίσκον ἀεθλητῆρας ἐπείγει. ὣς φαμένου Βρομίοιο
σακέσπαλος ὦρτο Μεγισσεύς, τῷ δ’ ἐπὶ δεύτερος ἦλθεν
ἀερσιπόδης Ἁλιμήδης, καὶ τρίτος Εὐρυμέδων καὶ τέτρατος
ἤλυθρν Ἄκμων· καὶ πίσυρες στοκχησὸν ἐφέστοασαν ἄλλος ἐπ’
ἄλλῳ. καὶ σόλον εὐδίωητον ἑλὼν ἔρριψε Μελισσεύς· Σειληνοὶ
δ’ ἐγέλασσαν ὀλίζονα φωτὸς ἐρωήν. δεύτερος Εὐρυμέσων
παλάμην ἐπερείσατο δίσκῳ... καὶ σόλον εὐδίνητον ἑλὼν
νωμήτορι καρπῷ βριθὺ βέλος προέηκε περίτροχον εὔλοφος
Ἄκμων· καὶ βέλος ἠερόφοιτον ἐπέτρεχε σύνσρομον αὔραις, καὶ
σκοπὸν Εὐρυμέδοντος ὑπέρβαλε μείζονι μέτρῳ ὀξείῃ
στρογάιγγι· καὶ ὑψιπόδης Ἁλιμήδης εἰς σκοπὸν ἠκόντιξεν ἐν
ἠερι δίσκον ἀλήτην· καὶ σόλος ἠερίῃσιν ἐπερροίζησεν
ἀέλλαις ἐκ βριαρῆς παλάμης πεφορημένος, ὡς ἀπὸ τόξου
ἵπταται ἀσταθέεσσι βέλος δεδονημένον αὔραις ὄρθιον·
ἠερόθεν δὲ πεσὼν ἐκυκίνσετο γαίῃ ἅλματι τηλεπόρῳ,
πεφορημένος εἰσέτι παλμῷ χειρὸς ἐυστρέτοιο, φέρων
αὐτόσσυτον ὁρμήν, εἰσόκε σήματα πάντα παρέσπαμεν· ἀγρόμενοι
δὲ πάντες ἐπεσμαράγησαν ὀπιπευτῆρες ἀγῶνος, ἁλλομένου
δίσκοιο τεθηπότες ἄστατον ὁρμήν. καὶ δονέων δύο δοῦρα σὺν
ὑψιλόφῳ τρυχαλείῃ διπλόα δῶρα κόμιζεν ἀγηνορέων Ἀλιμήδης·
ἄκμων δ’ εἰλιπόδης χρυσαυγέα κούφισε μίτρην· καὶ τρίτος
Εὐρυμέδων φιάλην ἀπύρωτον ἀείρας ἀμφίθετον κτέρας εἷλε·
κατηφιόων δὲ προσώτπῳ νεβρίδα ποικλόνωτον ἀνηέρταζε
Μελισσεύς. καὶ προμάχοις Διόνυσος ἀέθλια θήκατο τόξου,
εὐστοχίης ἀνάθημα· καὶ ἑπταέτηρον ἐρύσσας ἡμίονον
ταλαεργὸν ἐνεστήριξεν ἀγῶνι, καὶ δέπας εὐποίητον ἀέθλιον
ἵστατο νίκης ἀνδρὶ χερειοτέρῳ πεφυλαγμένον. Εὐρύαλος δὲ
νήιον ὀρθώσας περιμήκετον ἱστὸν ἀρούρῃ στῆσεν ὑπέρ
δαπέδου ψαμαθώδεος, ὑψιφανῆ δὲ δέσμιον ᾐώρησε πελειάδα
σύμπλοκον ἱστῷ, λεπραλέον δισσοῖσι μίτον περὶ ποσσὶν
ἑλίξας. καὶ θεὸς ἀγρομένοις ἐναγώνιον ἴαχε φωνήν, εἰς
σκοπὸν ἠερόφοιτον ὀιστευτῆρας ἐπείγων· ὃς μὲν ὀιστεύσειε
πελειάδος ἄκρα τορήσας, ἡμίονον φερέτω πολυαλφέα, μάρτυρα
νίκης· ὃς δὲ παραπλάζοιτο πελειάδος εἰς σκοπὸν ἕλκων,
ὄρνιν ἐυγλώχινι λιπὼν ἀχάρακτον ὀιστῷ, ἄκρα δὲ μηρίνθοιο
βαλών πτερόεντι βελέμνῳ, ἥσσονα τοξεύσειε καὶ ἥσσονα δῶρα
δεχέσθω· ἀντὶ γὰρ ἡμιόνου δέπας οἴσετοι, ὄφρά κε Φοίβῳ
τοξοφόρῳ σπείσειε καὶ οἰνοχύτῳ Διονύσῳ. τοῖον ἔπος
βοόωντος ἐχεκτεάνοιο Λυαίου εὐχαίτης Ὑμέναιος ἑκηβόλος εἰς
μέσον ἔστη... εἰς σκοπὸν ἰθυκέλευθον ἄγων ἀντώπιον ἱστοῦ,
Κνώσσια τόξα φέρων τετανυαμένα κυκλάδι νευρῇ, Ἀστέριος
προέηκε βέλος κλήροιο τυχήσας, καὶ τύχε μηρίνθοιο· δαϊζομένης
δὲ βελέμνῳ ἠερίη πεφόρητο μεφόρητο μετάρσιος ὄρνις ἀλήμων·
καὶ μίτος εἰς χθόνα πῖπτε. δῑ ὑψιπόρου δὲ κελεύθου ὄμμα
φέρων ἑλικηδόν, ὑπἐρ νεφέων δὲ δοκεύων τοξευτὴρ Ὑμέναιος
έτοιμοτάτης ἀπὸ νευρῆς εἰς σκοπὸν ἠερόφοιτον ὑπηνέμιον
βέλος ἕλκων ὀξύτερον προέηκε, πελειάδος ἄντα τιταίνων· καὶ
πτερόεις πεπότητο δῑ ἠέρος ἰὸς ἀλήτης ἀκροφανής, μέσα
νῶτα παραξύων νεφελάων, συρίζων ἀνέμοιοι· βέλος δ’ ἴθυνεν
Ἀπόλλων πιστὰ φέρων δυαέρωτι κασιγνήτῳ Διονύσῳ· ἱπταμένης
δ’ ἐτύχησε πελειάδος, ἐσσυμένης δὲ στήθεος ἄκρον ἔτυψε·
βαρυνομένου δὲ καρήνου ὄρνις ἀελλήεσσα δῑ ἠέρος ἔμπεσε
γαίῃ· ἡμιθανὴς δὲ πέλεια περὶ πτερὰ πάλλε κονὶῃ, ποσσὶ
περισκοίρουσα χοροπλεκέος Διονύσου. καὶ θεὸς ἡβητῆρος
ἀναθρῴσκων ἐπὶ νίκῃ χεῖρας ἐπεπλατάγησεν ἐπικλάγξας
Ὑμεναίῳ· ξυνοὶ δ’ εἰν ἑνὶ πάντες, ὅσοι παρέμιμνον ἀγῶνι,
ἀγχινεφῆ θάμβησαν ἑκηβολίην Ὑμεναίου. καὶ γελόων Διόνυσος
ἑαῖς παλάμῃσιν ἐρύσσας ἡνίονον πόρε δῶρον ὀφειλομένην
Ὑμεναίῳ· καὶ γέρας Ἀστερίοιο δέπας κούφιζον ἑταῖροι. καὶ
φιλίην ἐπὶ δῆριν ἀκοντιοτῆρας ἐμεἰγων Ἰνδικὰ Βάκχος ἄεθλα
φέρων παρέθηκεν ἀγῶνι, διχθαδίην κνημῖδα καὶ Ἰνσῴης λίθον
ἅλμης. ὀρθωθεὶς δ’ ἀγόρευε, δύω δ’ ἐκέλευσε μαχηταῖς, ὄφρα
μόθῳ παίζοντι καὶ οὐ κτείνοντι σιδήρῳ μιμηλήν τελέσωσιν
ἀναίμονος εἰκόνα χάρμης· Οὗτος ἀγὼν δύο φῶτας
ἀκοντιστῆρας ἐγείρων μείλιχον οἶδεν Ἄρηα καὶ κὐδιόωσαν
Ἐνυώ. ὣς φαμένου Βρομίοιο σιδήρεα τεύχεα πάλλων Ἀστέριος
κεκόρθςτο, καὶ Αἰακὸς εὶς μέσον ἔστη χάλκεον ἔγχος ἔχων,
πολυδαίδαλον ἀσπίδα πάλλων, οἷα λέων ἄγραυλος ἐπαΐσσων
τινὶ ταύρῳ ἢ συΐ λαχνήεντι· σιδηρείῳ δέ χιτῶνι εἰς μέσον
ἐρρώοντο καλυψάμενοι δέμας ἄμφω Ἄρεος αἰχμητῆρες· ὁ μὲν
δόρθ θοῦρον ἰάλλων Ἀστέριος, Μίνωος ἔχων πατρώιον ἀλκήν,
οὔτασε δεξιτεροῖο βραχίονος ἄκρον ἀμύξας· ὃς δὲ κατ’
ἀσοαράγοιο σιδήρεον ἔγχος ἀείρων Αἰακός, ὑψιμέδοντος ἑοῦ
Διὸς ἄξια ῥέξων, νύξαι μὲν μενέαινε μεσαίτατον ἀνθερεῶνα·
ἀλλά ἑ Βάκχος ἔρυκε καὶ ἥρπασε φοίνιον αἰχμήν, αὐχένα
μὴ πλήξειεν ἀκοντιστῆρι σιδήρῳ· ἀμφοτέρους δ’ ἀνέκοψε καὶ
ἴαχε θυιάδι φωνῇ· Ῥίψατε τεύχεα ταῦτα φίλην στήσαντς
Ἐνυώ· ἄρθμιος οὗτος Ἄπης, καὶ ἀνούτατοί εἰσιν ἀγῶνες.
ἔννεπεν· ἐγρεμόθου δὲ λαβὼν πρεσβήια νίκης Αἰακὸς αὐχήεις
χρυσέας κνημῖδας ἀείρων δῶκεν ἑῷ θεράποντι· καὶ ὕστερα
δῶρα κομίζων Ἀστέριος κούφιζε δορικτήτην λίθον Ἰνδῶν. ἧχι
τριηκοστὸν πέλεν ὄγδοον, αἴθοπι δαλῷ δειλαίου Φαέθοντος
ἔχεις μόρον ἡνιοχῆος. λῦτο δ’ ἀγών· λαοὶ δὲ μετήιον ἔνδια
λόχμης, καὶ σφετέραις κλισίῃσιν ὁμίλεον· ἀγρονόμοι δὲ Πᾶνες
ἐναυλίζοντο χαραδραίοισι μελάθροις, αὐτοπαγῆ ναίοντες
ἐρημάδος ἄντρα λεαίνης ἑσπέριοι· Σάτυροι δὲ δεδυκότες εἰς
σπέος ἄρκτου θηγαλέοις ὀνύχεσσι καὶ οὐ τμητῆρι σιδήρῳ
πετραίην ἐλάχειαν ἐκοιλαίνοντο χαμεύνην, εἰσόκεν ὄρθρος
ἔλαμψε σελασφόρος, ἀρτιφανὲς δὲ ἀμφοτέροις ἀνέτελλε
γαληναίης φάος Ἠοῦς, Ἰνδοῖς καὶ Σατύροισιν· ἐπεὶ τότε
κυκλάδι νύσσῃ Μυγδονίου πολέμοιο καὶ Ἰνδῴοιο κυδοιμοῦ
ἀμβολίην ἐτάνυσσεν ἕλιξ χρόνος· οὐδέ τις αὐτοῖς οὐ φόνος,
οὐ τότε δῆρις· ἔκειτο δὲ τηλόθι χάρμης Βακχιὰς ἑξαέτηρος
ἀραχνιόωσα βοείη. ἀλλ’ ὅτε δὴ πολέμων ἔτος ἕβδομον
ἤγαγον Ὧραι, οὐράνιον τότε σῆμα προάγγελον οἴνοπι Βάκχῳ
φαίνετο, θάμβος ἄπιστον· ἐπεὶ ζόφος ἤματι μέσσῳ ἀπροϊδὴς
τετάνυστο, κελαινιόωντι δὲ πέπλῳ κρυπτόμενον Φαέθοντα
μεσημβριὰς εἶχεν ὀμίχλη, κλεπτομένης δ’ ἀκτῖνος ἐπεσκιόωντο
κολῶναι· καὶ πολύς ἔνθα καὶ ἔνθα κατήριπε πυρσὸς ἀλήτης,
ἅρματος οὐρανίοιο κατάρρυτος· ἄκρα δὲ γαίης μυρίος ἔκλυσεν
ὄμβρος, ἐκυμαίνοντο δὲ πέτραι ἠερίαις λιβάδεσσιν, ἕως
μόγις ὑψόθι δίφρου ὑψιφανὴς ἀνέτελλε πάλιν πυρόεις
Ὑπερίων. Βάκχῳ δ’ ἀσχαλόωντι δῑ ἠέρος αἴσιος ἔπτη
αἰετὸς ὑψικέλευθος, ὄφιν κερόεντα κομίζων θηγαλέοις
ὀνύχεσσιν· ὁ δὲ θρασὺν αὐχένα κάμπτων κύμβαχος αὐτοκύλιστος
ἐπωλίσθησεν Ὑδάσπῃ. καὶ τρομερὴ νήριθμον ὅλον στρατὸν
εἶχε σιωπή· Ἴδμων δ’ αἰολόμητις, ἐπεὶ μάθεν ὄργια Μούσης
οὐρανίης εὔκυκλον ἐπισταμένης ἴτυν ἄστρων, ἄτρομος
ἵστατο μοῦνος, ἐπεὶ μάθεν ἴδμονι τέχνῃ συμπλεκέος Φαέθοντι
κατάσκια κύκλα Σελήνης, καὶ φλόγα πορφύρουσαν ὑπὸ ζοφοειδέι
κώνῳ κλεπτομένου Φαέθοντος ἀθηήτοιο πορείης, καὶ πάταγον
βρονταῖον ἀρασσομένων νεφελάων, αἰθέριον μύκημα, καὶ
ἀστράπτοντα κομήτην, καὶ δοκίδων ἀκτῖνα, καὶ ἔμπυρον ἅλμα
κεραυνοῦ τοῖα παρ’ Οὐρανίης δεδαημένος ἔργα θεαίνης ἵστατο
θαρσήεσσαν ἔχων φρένα· γυῖα δ’ ἑκάστου λύετο· μαντιπόλος δὲ
γέρων γελόωντι προσώπῳ Ἴδμων ἐμπεδόμυθον ἔχων ἐπὶ χείλεσι
πειθὼ λαὸν ὅλον θάρσυνεν, ὅτι χρονίοιο κυδοιμοῦ ἐσσομένην
μετὰ βαιὸν ἐπίστατο γείτονα νίκην. καὶ Φρύγιον πολύιδριν
ἀνείρετο μάντιν Ἐρεχθεύς, σύμβολα παπταίνων ὑπάτου Διός, εἰ
πέλε χάρμης αἴσια δυσμενέεσσιν ἢ Ἰνδοφόνῳ Διονύσῳ, οὐ
τόσον ὑσμίνης ποθέων τέλος, ὅσσον ἀκοῦσαι μυστιπόλοις
ὀάροισι μεμηλότα μῦθον Ὀλύμπου, καὶ στίχας ἀστραίων ἑλίκων
καὶ κυκλάδα μήνην, καὶ δύσιν ἠματίην Φαεθοντίδος ἄμμορον
αἴγλης κλεπτομένης. αἰεὶ δὲ θεορρήτων περὶ μύθων Ἀτθίδος
ἀρχαίης φιλοπευθέες εἰσὶ πολῖται. οὐδὲ γέρων ἀμέλησε
θεοπρόπος, ἀλλὰ Λυαίου σείων Εὔια θύρσα καὶ οὐ Πανοπηίδα
δάφνην τοῖον ἔπος μαντῷον ἀνήρυγεν ἀνθερεῶνος· Εἰσαΐειν
ἐθέλεις φρενοθελγέα μῦθον, Ἐρεχθεῦ, ὃν μοῦνοι δεδάασι θεοὶ
ναετῆρες Ὀλύμπου; λέξω δ’, ὥς με δίδαξεν ἐμὸς δαφναῖος
Ἀπόλλων. μὴ στεροπὴν τρομέοις, μὴ δείδιθι πυρσὸν ἀλήτην, μὴ
δρόμον Ἠελίου ζοφοειδέα, μηδὲ Λυαίου νίκης ἐσσομένης
πρωτάγγελον ὄρνιν Ὀλύμπου· ὡς ὅ γε θηγαλέων ὀνύχων
κεχαραγμένος αἰχμαῖς, ἅρπαγος οἰωνοῖο πεπαρμένος ὀξέι
ταρσῷ, εἰς προχοὰς ποταμοῖο δράκων ὤλισθε κεράστης, καὶ
νέκυν ἑρπηστῆρα γέρων ἔκρυψεν Ὑδάσπης, οὕτω Δηριάδην
πατρώιον οἶδμα καλύψει εἴκελον εἶδος ἔχοντα βοοκραίρῳ
γενετῆρι. τοῖα γέρων ἀγόρευε θεηγόρος· ἀμφὶ δὲ μύθῳ
μαντιπόλῳ γήθησεν ὅλος στρατός· ἔξοχα δ’ ἄλλων θαύματι
χάρμα κέρασσεν ἀμήτορος ἀστὸς Ἀθήνης, τοῖος ἐὼν
γλυκερῇσιν ἐπ’ ἐλπίσιν, ὡς ἐνὶ μέσσῳ κωμάζων Μαραθῶνι μετ’
Ἄρεα Δηριαδῆος. καὶ τότε μουνωθέντι φιλοσκοπέλῳ Διονύσῳ
σύγγονος οὐρανόθεν Διὸς ἄγγελος ἤλυθεν Ἑρμῆς, καί τινα
μῦθον ἔειπε παρηγορέων ἐπὶ νίκῃ· Μὴ τρομέοις τόδε σῆμα,
καὶ εἰ πέλεν ἠματίη νύξ· τοῦτό σοι, ἄτρομε Βάκχε, πατὴρ
ἀνέφηνε Κρονίων νίκης Ἰνδοφόνοιο προάγγελον· ἠελίῳ γὰρ
δεύτερον ἀστράπτοντι φεραυγέα Βάκχον ἐίσκω, καὶ θρασὺν
ὀρφναίῃ μελανόχροον Ἰνδὸν ὀμίχλῃ· αἰθέρι γὰρ τύπος
οὗτος ὁμοίιος· εὐφαέος δὲ ὡς ζόφος ἠμάλδυνε καλυπτομένης
φάος ἠοῦς, καὶ πάλιν ἀντέλλων πυριφεγγέος ὑψόθι δίφρου
ἠέλιος ζοφόεσσαν ἀπηκόντιζεν ὀμίχλην, οὕτω σῶν βλεφάρων
μάλα τηλόθι καὶ σὺ τινάξας Ταρταρίης ζοφόεσσαν Ἐρινύος
ἄσκοπον ἀχλὺν ἀστράψεις κατ’ Ἄρηα τὸ δεύτερον ὡς Ὑπερίων.
τηλίκον οὔ ποτε θαῦμα γέρων τροφὸς ἤγαγεν Αἰών, ἐξ ὅτε
δαιμονίοιο πυρὸς βεβολημένος ἀτμῷ κύμβαχος Ἠελίοιο φεραυγέος
ἔκπεσε δίφρου ἡμιδαὴς Φαέθων, ποταμῷ δ’ ἐκρύπτετο Κελτῷ·
καὶ θρασὺν ἡβητῆρα παρ’ ὀφρύσιν Ἠριδανοῖο Ἡλιάδες
κινυροῖσιν ἔτι στενάχουσι πετήλοις. ὣς φαμένου Διόνυσος
ἐγήθεεν ἐλπίδι νίκης· Ἑρμείαν δ’ ἐρέεινε, καὶ ἤθελε
μᾶλλον ἀκοῦσαι Κελτοῖς Ἑσπερίοισι μεμηλότα μῦθον Ὀλύμπου,
πῶς Φαέθων κεκύλιστο δῑ αἰθέρος, ἢ πόθεν αὐταὶ Ἡλιάδες
παρὰ χεῦμα γοήμονος Ἠριδανοῖο εἰς φυτὸν ἠμείβοντο, καὶ
εὐπετάλων ἀπὸ δένδρων δάκρυα μαρμαίροντα κατασταλάουσι
ῥεέθροις. καί οἱ ἀνειρομένῳ πετάσας στόμα μείλιχος Ἑρμῆς
θέσκελον ἐρροίβδησεν ἔπος φιλοπευθέι Βάκχῳ· Ἀνδρομέου,
Διόνυσε, βίου τερψίμβροτε ποιμήν, εἴ σε παλαιγενέων ἐπέων
γλυκὺς οἶστρος ἐπείγει, μῦθον ὅλον Φαέθοντος ἐγὼ στοιχηδὸν
ἐνίψω. Ὠκεανὸς κελάδων, μιτρούμενος ἄντυγι κόσμου, ἰκμαλέην
περὶ νύσσαν ἄγων γαιήοχον ὕδωρ, Τηθύος ἀρχεγόνοισιν
ὁμιλήσας ὑμεναίοις νυμφίος ὑδατόεις Κλυμένην τέκεν, ἥν ποτε
Τηθὺς κρείσσονα Νηιάδων διερῷ μαιώσατο μαζῷ παρθένον
ὁπλοτέρην εὐώλενον, ἧς ἐπὶ μορφῇ ἠέλιος λυκάβαντα
δυωδεκάμηνον ἑλίσσων, αἰθέρος ἑπτάζωνον ἴτυν στεφανηδὸν
ὁδεύων, κάμνε πυρὸς ταμίης ἑτέρῳ πυρί· καὶ φλόγα δίφρων
καὶ σέλας ἀκτίνων ἐβιήσατο πυρσὸς Ἐρώτων, ὁππότε
φοινίσσοντος ὑπὲρ κέρας Ὠκεανοῖο, ἔμπυρον Ἠῴοισιν ἑὸν
δέμας ὕδασι λούων, παρθένον ἀγχικέλευθον ἐσέδρακεν, ὁππότε
γυμνὴ νήχετο πατρῴοισιν ἐπισκαίρουσα ῥεέθροις, λουομένη δ’
ἤστραπτεν· ἔην δέ τις, ὡς ὅτε δισσῆς μαρμαρυγὴν τροχόεσσαν
ἀναπλήσασα κεραίης ἑσπερίη σελάγιζε δῑ ὕδατος ὄμπνια Μήνη.
ἡμιφανὴς δ’ ἀπέδιλος ἐν ὕδασιν ἵστατο κούρη, ἠέλιον
ῥοδέῃσιν ὀιστεύουσα παρειαῖς· καὶ προχοαῖς κεχάρακτο τύπος
χροός· οὐ τότε μίτρη κούρης στέρνα κάλυπτε, καταυγάζουσα δὲ
λίμνην ἀργυφέων εὔκυκλος ἴτυς φοινίσσετο μαζῶν. αἰθερίῳ δ’
ἐλατῆρι πατὴρ ἐζεύξατο κούρην· καὶ Κλυμένης ὑμέναιον
ἀνέκλαγον εὔποδες Ὧραι καὶ γάμον Ἠελίοιο φαεσφόρον· ἀμφὶ
δὲ Νύμφαι Νηίδες ὠρχήσαντο· παρ’ ὑδατόεντι δὲ παστῷ
εὔλοχος ἀστράπτοντι γάμῳ νυμφεύετο κούρη, καὶ ψυχροῖς
μελέεσσιν ἐδέξατο θερμὸν ἀκοίτην. ἀστραίης δὲ φάλαγγος ἔην
θαλαμηπόλος αἴγλη, καὶ μέλος εἰς Ὑμέναιον ἀνέπλεκε Κύπριδος
ἀστήρ, συζυγίης προκέλευθος Ἑωσφόρος· ἀντὶ δὲ πεύκης
νυμφιδίην ἀκτῖνα γαμοστόλον εἶχε Σελήνη· Ἑσπερίδες δ’
ἀλάλαζον· ἑῇ δ’ ἅμα Τηθύι νύμφῃ Ὠκεανὸς κελάδησε μέλος
πολυπίδακι λαιμῷ. καὶ Κλυμένης γονόεντι γάμῳ κυμαίνετο
γαστήρ· καὶ βρέφος ὠδίνουσα πεπαινομένου τοκετοῖο γείνατο
θέσκελον υἷα φαεσφόρον. ἀμφὶ δὲ κούρῳ τικτομένῳ κελάδησε
μέλος πατρώιος αἰθήρ· Ὠκεανοῦ δὲ θύγατρες ἀποθρῴσκοντα
λοχείης υἱέα παππῴοισιν ἐφαιδρύναντο λοετροῖς· σπάργανα δ’
ἀμφεβάλοντο· καὶ ἀστέρες αἴθοπι παλμῷ εἰς ῥόον ἀίσσοντες
ἐθήμονος Ὠκεανοῖο κοῦρον ἐκυκλώσαντο, καὶ Εἰλείθυια Σελήνη
μαρμαρυγὴν πέμπουσα σελασφόρον· ἠέλιος δὲ υἱέι δῶκεν ἔχειν
ἑὸν οὔνομα μάρτυρι μορφῇ ἅρμενον· ἠιθέου γὰρ ἐπ’
ἀστράπτοντι προσώπῳ ἠελίου γενετῆρος ἐπέπρεπε σύγγονος
αἴγλη. πολλάκι παιδοκόμοισιν ἐν ἤθεσιν ἁβρὸν ἀθύρων
Ὠκεανὸς Φαέθοντα παλινδίνητον ἀείρων γαστρὶ μέσῃ κούφιζε,
δῑ ὑψιπόρου δὲ κελεύθου ἄστατον αὐτοέλικτον ἀλήμονι
σύνδρομον αὔρῃ ἠερόθεν παλίνορσον ἐδέξατο κοῦρον ἀγοστῷ,
καὶ πάλιν ἠκόντιζεν· ὁ δὲ τροχοειδέι παλμῷ χειρὸς
ἐυστρέπτοιο παράτροπος Ὠκεανοῖο δινωτῇ στροφάλιγγι κατήριπεν
εἰς μέλαν ὕδωρ, μάντις ἑοῦ θανάτοιο· γέρων δ’ ᾤμωξε
νοήσας, θέσφατα γινώσκων, πινυτῇ δ’ ἔκρυψε σιωπῇ, μὴ
Κλυμένης φιλόπαιδος ἀπενθέα θυμὸν ἀμύξῃ πικρὰ προθεσπίζων
Φαεθοντιάδος λίνα Μοίρης. καὶ πάις ἀρτικόμιστος ἔχων
ἀνίουλον ὑπήνην πῇ μὲν ἑῆς Κλυμένης δόμον ἄμφεπε, πῇ
δὲ καὶ αὐτῆς Θρινακίης λειμῶνα μετήιεν, ἧχι θαμίζων
Λαμπετίῃ παρέμιμνε, βόας καὶ μῆλα νομεύων πατρὸς ἑοῦ
ζαθέοιο φέρων πόθον ἡνιοχῆος, ἄξονα τεχνήεντι συνήρμοσε
δούρασι δεσμῷ, κυκλώσας τροχόεντα τύπον ψευδήμονι δίφρῳ·
ἀσκήσας δὲ λέπαδνα καὶ ἀνθοκόμων ἀπὸ κήπων πλέξας
λεπταλέοισι λύγοις τριέλικτον ἱμάσθλην ἀρνειοῖς πισύροισι
νέους ἐπέθηκε χαλινούς· καὶ νόθον εὐποίητον Ἑωσφόρον
ἀστέρα τεύχων ἄνθεσιν ἀργεννοῖσιν, ἴσον τροχοειδέι κύκλῳ,
θῆκεν ἑῆς προκέλευθον ἐυκνήμιδος ἀπήνης, ἀστέρος Ἠῴοιο
φέρων τύπον· ἀμφὶ δὲ χαίταις ὄρθιον ἔνθα καὶ ἔνθα
φερυγέα δαλὸν ἐρείσας ψευδομέναις ἀκτῖσιν ἑὸν μιμεῖτο
τοκῆα, ἱππεύων στεφανηδὸν ἁλίκτυπον ἄντυγα νήσου. ἀλλ’ ὅτ’
ἀνηέξητο φέρων εὐάνθεμον ἥβην, πολλάκι πατρῴης φλογὸς
ἥψατο, χειρὶ δὲ βαιῇ κούφισε θερμὰ λέπαδνα καὶ ἀστερόεσσαν
ἱμάσθλην, καὶ τροχὸν ἀμφιπόλευε, καὶ ἀμφαφόων δέμας ἵππων
χιονέαις παλάμῃσιν ἐτέρπετο κοῦρος ἀθύρων· δεξιτερῇ δ’
ἔψαυε πυριβλήτοιο χαλινοῦ. μαίνετο δ’ ἱπποσύνης μεθέπων
πόθον· ἑζόμενος δὲ γούνασι πατρῴοις ἱκετήσια δάκρυα λείβων
ᾔτεεν ἔμπυρον ἅρμα καὶ αἰθερίων δρόμον ἵππων. καὶ
γενέτης ἀνένευεν· ὁ δὲ πλέον ἡδέι μύθῳ αἰτίζων λιτάνευε·
παρηγορέων δ’ ἐπὶ δίφρῳ ὑψιπόρῳ νέον υἷα φιλοστόργῳ φάτο
φωνῇ· ὦ τέκος Ἠελίοιο, φίλον γένος Ὠκεανοῖο, ἄλλο γέρας
μάστευε· τί σοί ποτε δίφρος Ὀλύμπου; ἱπποσύνης ἀκίχητον ἔα
δρόμον· οὐ δύνασαι γὰρ ἰθύνειν ἐμὸν ἅρμα, τό περ μόγις
ἡνιοχεύω. οὔ ποτε θοῦρος Ἄρης φλογερῷ κεκόρυστο κεραυνῷ,
ἀλλὰ μέλος σάλπιγγι καὶ οὐ βρονταῖον ἀράσσει· οὐ νεφέλας
Ἥφαιστος ἑοῦ γενετῆρος ἀγείρει, οὐ νεφεληγερέτης κικλήσκεται
οἷα Κρονίων, ἀλλὰ παρ’ ἐσχαρεῶνι σιδήρεον ἄκμονα τύπτει,
ἄσθμασι ποιητοῖσι χέων ποιητὸν ἀήτην· κύκνον ἔχει
πτερόεντα, καὶ οὐ ταχὺν ἵππον Ἀπόλλων· οὐ στεροπὴν
πυρόεσσαν ἀερτάζει γενετῆρος Ἑρμῆς ῥάβδον ἔχων, οὐκ
αἰγίδα πατρὸς ἀείρει. ἀλλ’ ἐρέεις· Ζαγρῆι πόρεν σπινθῆρα
κεραυνοῦ. Ζαγρεὺς σκηπτὸν ἄειρε, καὶ ὡμίλησεν ὀλέθρῳ.
ἅζεο καὶ σύ, τέκος, πανομοίια πήματα πάσχειν. εἶπε, καὶ οὐ
παρέπεισε· πάις δὲ γενήτορα νύσσων δάκρυσι θερμοτέροισιν ἑοὺς
ἐδίηνε χιτῶνας· χερσὶ δὲ πατρῴης φλογερῆς ἔψαυσεν ὑπήνης,
ὀκλαδὸν ἐν δαπέδῳ κυκλούμενον αὐχένα κάμπτων, λισσόμενος·
καὶ παῖδα πατὴρ ἐλέαιρε δοκεύων. καὶ κινυρὴ Κηυμένη πλέον
ᾔτεεν· αὐτὰρ ὁ θυμῷ ἔμπεδα γινώσκων ἀμετάτροπα νήματα
Μοίρης ἀσχαλόων ἐπένευσεν, ἀποσμήξας δὲ χιτῶνι μυρομένου
Φαέθοντος ἀμειδέος ὄμβρον ὀπωπῆς χείλεα παιδὸς ἔκυσσε,
τόσην δ’ ἐφθέγξατο φωνήν· δώδεκα πάντες ἔασι πυρώδεος
αἰθέρος οἶκοι, ζῳδιακοῦ γλαφυροῖο πεπηγότες ἄντυγι κύκλου,
κεκριμένοι στοιχηδὸν ἐπήτριμοι, οἷς ἔνι μούνοις λοξὴ
πουλυέλικτος ἀταρπιτός ἐστι πλανήτων ἀσταθέων. καὶ ἕκαστον
ἕλιξ Κρόνος οἶκον ἀμείβει ἑρπύζων βαρύγουνος, ἕως μόγις
ὀψὲ τελέσσῃ εἴκοσι καὶ δέκα κύκλα παλιννόστοιο Σελήνης,
ζώνης ἑβδομάτης ὑπέρ ἄντυγος· ὑψόθι δ’ ἕκτης ὠκύτερον
γενετῆρος ἔχει δρόμον ἀντίπορος Ζεύς, καὶ δρόμον εἰς
λυκάβαντα διέρχεται· ἐν τριτάτῃ δὲ ἤμασιν ἑξήκοντα
παρέρχεται ἔμπυρος Ἅρης, γείτων σεῖο τοκῆος· ἐπαντέλλων δὲ
τετάρτῃ αὐτὸς ἐγὼ στεφανηδὸν ὅλον πόλον ἅρμασι τέμνω
οὐρανίων Ἑλίκων πολυκαμπέα κύκλα διώκων, μέτρα χρόνου
πισύρῃσι φέρων κυκλούμενος Ὥραις, τὴν αὐτὴν περὶ νύσσαν,
ἕως ὅλον οἶκον ὁδεύσω, πλήσας ἠθάδα μῆνα τελεσφόρον·
οὐδὲ πορείην καλλείψας ἀτέλεστον ὀπίστερον οἶμον ἀμείβω,
οὐδὲ πάλιν προκέλευθον, ἐπεὶ πολυκαμπέες ἄλλοι ἀστέρες
ἀντιθέοντες ἀεὶ στείχουσιν ἀλῆται, ἂψ δ’ ἀνασειράζοντες
ἅμα πρόσσω καὶ ὀπίσσω ἡμιτελῆ μεθέπουσι παλίλλυτα μέτρα
κελεύθου, δέγμενοι ἀμφοτέρωθεν ἐμὴν ἑτερόσσυτον αἴγλην·
οἷς ἔνι λευκαίνουσα πόλον κερόεσσα Σελήνη κύκλον ὅλον
πλήσασα σοφῷ πυρὶ μῆνα λοχεύει, μεσσοφανής, ἐπίκυρτος, ὅλῳ
πλήθουσα προσώπῳ· Μήνῃ δ’ ἀντικέλευθος ἐγὼ σφαιρηδὸν
ἑλίσσων μαρμαρυγὴν θρέπτειραν ἀμαλλοτόκου τοκετοῖο Ζῳδιακὴν
περὶ νύσσαν ἀτέρμονα κύκλον ὁδεύω, τίκτων μέτρα χρόνοιο,
καὶ οἴκοθεν οἶκον ἀμείβων καὶ τελέσας ἕνα κύκλον ὅλον
λυκάβαντα κομίζω. ἄκρα δὲ συνδέσμοιο φυλάσσεο, μὴ σχεδὸν
ἕρπων, ἅρμασιν ὑμετέροις ζοφοειδέα κῶνον ἑλίξας, φέγγος
ὅλον κλέψειεν ἐπισκιόων σέο δίφρῳ· μηδὲ παριππεύσειας
ἐθήμονος ἄντυγα κύκλου· μηδὲ τανυπλέκτων ἑλίκων πολυκαμπέι
δεσμῷ, πέντε παραλλήλων δεδοκημένος ἄντυγα κύκλων, οἶστρον
ἔχοις, καὶ νύσσαν ὁμήθεα πατρὸς ἐάσῃς, μή σε παραπλάγξειαν
ἐν αἰθέρι φοιτάδες ἵπποι· μηδὲ διοπτεύων δυοκαίδεκα κύκλα
πορείης ἐκ δόμου εἰς δόμον ἄλλον ἐπείγεο· καὶ σέο δίφρῳ
κριὸν ἐφιππεύων μὴ δίζεο Ταῦρον ἐλαύνειν· γείτονα μὴ
μάστευε προάγγελον ἱστοβοῆος σκορπίον ἀστερόφοιτον ὑπὸ Ζυγὸν
ἡνιοχεύων, εἰ μὴ ἀναπλήσειας ἐείκοσι καὶ δέκα μοίρας.
ἀλλὰ σὺ μὲν κλύε μῦθον· ἐγὼ δέ σε πάντα διδάξω. κέντρον
ὅλου κόσμοιο, μεσόμφαλον ἄστρον Ὀλύμπου, κριὸν ἐγὼ μεθέπων
ὑψούμενος εἶαρ ἀέξω, καὶ τροπικὴν Ζεφύροιο προάγγελον
ἄντυγα βαίνων, νύκτα ταλαντεύουσαν ἰσόρροπον ἠριγενείῃ,
ἰθύνω δροσόεντα χελιδονίης δρόμον Ὥρης· κριοῦ δ’
ἀντικέλευθον ἐνέρτερον οἶκον ἀμείβων, χηλαῖς ἐν διδύμῃσιν
ἰσήμερα φέγγεα πέμπων, ἐντύνω παλίνορσος ἰσόζυγον ἦμαρ
ὀμίχλῃ, καὶ δρόμον εἰνοσίφυλλον ἄγω φθινοπωρίδος Ὥρης,
φέγγεϊ μειοτέρῳ χθαμαλὴν ἐπὶ νύσσαν ἐλαύνων φυλλοχόῳ ἐνὶ
μηνί· καὶ ἀνδράσι χεῖμα κομίζω ὄμβριον ἰχθυόεντος ὑπὲρ
ῥάχιν Αἰγοκερῆος, ἀγρονόμοις ἵνα γαῖα φερέσβια δῶρα
λοχεύσῃ, νυμφίον ὄμβρον ἔχουσα καὶ εἰλείθυιαν ἐέρσην· καὶ
θέρος ἐντύνω σταχυηκόμον ἄγγελον ὄμπνης, θερμοτέραις ἀκτῖσι
πυρώδεα γαῖαν ἱμάσσων, ὑψιτενὴς παρὰ νύσσαν ὅτ’ εἰς δρόμον
ἡνιοχεύω καρκίνον, ἀντικέλευθον ἀθαλπέος Αἰγοκερῆος,
ἀμφοτέρους καὶ Νεῖλον ὁμοῦ καὶ βότρυν ἀέξων. ἀρχόμενος δὲ
δρόμοιο μετέρχεο γείτονα Κέρνην, Φωσφόρον ἀπλανέος μεθέπων
πομπῆα κελεύθου, ἱπποσύνης προκέλευθον· ἀμοιβαίῃ δὲ πορείῃ
σὸν δρόμον ἰθύνουσι δυώδεκα κυκλάδες Ὧραι. ὣς εἰπὼν
Φαέθοντος ἐπεστήριξε καρήνῳ χρυσείην τρυφάλειαν, ἑῷ δέ μιν
ἔστεφε πυρσῷ, ἑπτατόνους ἀκτῖνας ἐπὶ πλοκάμοισιν ἑλίξας,
κυκλώσας στεφανηδὸν ἐπ’ ἰξύι λευκάδα μίτρην· καί μιν
ἀνεχλαίνωσεν ἑῷ πυρόεντι χιτῶνι, καὶ πόδα φοινίσσοντι
διεσφήκωσε πεδίλῳ. παιδὶ δὲ δίφρον ἔδωκε· καὶ ἠῴης ἀπὸ
φάτνης ἵππους Ἠελίοιο πυρώδεας ἤγαγον Ὧραι· καὶ θρασὺς
εἰς ζυγὸν ἦλθεν Ἑωσφόρος, ἀμφὶ δὲ φαιδρῷ ἵππιον αὐχένα
δοῦλον ἐπεκλήισσε λεπάδνῳ. καὶ Φαέθων ἐπέβαινε· δίδου δέ
οἱ ἡνία πάλλειν, ἡνία μαρμαίροντα καὶ αἰγλήεσσαν ἱμάσθλην
ἠέλιος γενέτης· τρομερῇ δ’ ἐλελίζετο σιγῇ, υἱέα γινώσκων
μινυώριον· ἐγγύθι δ’ ὄχθης ἡμιφανὴς Κλυμένη φλογερῶν
ἐπιβήτορα δίφρων δερκομένη φιλότεκνος ἐπάλλετο χάρματι μήτηρ.
ἤδη δὲ δροσόεις ἀμαρύσσετο Φωσφόρος ἀστήρ, καὶ Φαέθων
ἀνέτελλεν Ἑώιον ἄντυγα βαίνων, ὕδασι παππῴοισι λελουμένος
Ὠκεανοῖο. καὶ θρασὺς εὐφαέων ἐλατὴρ ὑψίδρομος ἵππων
οὐρανὸν ἐσκοπίαζε χορῷ κεχαραγμένον ἄστρων, ἑπτὰ περὶ
ζώναις κυκλούμενον· εἶδεν ἀλήτας ἀντιπόρους, καὶ γαῖαν
ὁμοίιον ἔδρακε κέντρῳ μεσσοπαγῆ, δολιχῇσιν ἀνυψωθεῖσαν
ἐρίπναις, πάντοθι πυργωθεῖσαν ὑπωροφίοισιν ἀήταις· καὶ
ποταμοὺς σκοπίαζε, καὶ ὀφρύας Ὠκεανοῖο ἂψ ἀνασειράζοντος
ἑὸν ῥόον εἰς ἑὸν ὕδωρ. ὄφρα μὲν ὄμμα τίταινεν ἐς
αἰθέρα καὶ χύσιν ἄστρων καὶ χθονὸς αἰόλα φῦλα καὶ ἄστατα
νῶτα θαλάσσης, παπταίνων ἑλικηδὸν ἀτέρμονος ἕδρανα κόσμου·
τόφρα δὲ δινηθέντες ὑπὸ ζυγὸν αἴθοπες ἵπποι ζῳδιακοῦ
παράμειβον ἐθήμονος ἄντυγα κύκλου. καὶ Φαέθων ἀδίδακτος,
ἔχων πυρόεσσαν ἱμάσθλην, φαίνετο μαστίζων λόφον ἵππιον· οἱ
δὲ μανέντες, κέντρον ὑποπτήσσοντες ἀφειδέος ἡνιοχῆος,
ἀρχαίης ἀέκοντες ὑπὲρ βαλβῖδα κελεύθου ἀξονίην παρὰ νύσσαν
ἀλήμονες ἔτρεχον ἵπποι, δεχνύμενοι κτύπον ἄλλον ἐθήμονος
ἡνιοχῆος. καὶ Νότιον παρὰ τέρμα καὶ ἄρκτια νῶτα Βορῆος ἦν
κλόνος. οὐρανίῳ δὲ παριστάμεναι πυλεῶνι ἀλλοφανὲς νόθον
ἦμαρ ἐθάμβεον εὔποδες Ὧραι· ἔτρεμε δ’ ἠριγένεια· καὶ
ἴαχε Φωσφόρος ἀστήρ· πῇ φέρεαι, φίλε κοῦρε; τί μαίνεαι
ἵππον ἐλαύνων; φείδεο σῆς μάστιγος ἀγήνορος· ἀμφοτέρων δὲ
πλαζομένων πεφύλαξο καὶ ἀπλανέων χορὸν ἄστρων, μὴ θρασὺς
Ὠρίων σε κατακτείνειε μαχαίρῃ, μὴ ῥοπάλῳ πυρόεντι γέρων
πλήξειε Βοώτης, πλαγκτῆς δ’ ἱπποσύνης ἔτι φείδεο, μηδέ σε
μακρῷ γαστέρι τυμβεύσειεν ἐν αἰθέρι Κῆτος Ὀλύμπου· μηδέ σε
δαιτρεύσειε Λέων, ἢ Ταῦρος Ὀλύμπου αὐχένα κυρτώσας φλογερῇ
πλήξειε κεραίῃ· ἅζεο Τοξευτῆρα, τιταινομένης ἀπὸ νευρῆς μή
σε πυριγλώχινι κατακτείνειεν ὀιστῷ. μὴ χάος ἄλλο γένοιτο,
καὶ αἰθέρος ἄστρα φανείη ἤματος ἱσταμένοιο, μεσημβρίζοντι
δὲ δίφρῳ ἄστατος ἠριγένεια συναντήσειε Σελήνῃ· ὣς φαμένου
Φαέθων πλέον ἤλασεν, ἅρμα παρέλκων εἰς Νότον, εἰς Βορέην,
Ζεφύρου σχεδόν, ἐγγύθεν Εὔρου. καὶ κλόνος αἰθέρος ἦεν,
ἀκινήτοιο δὲ κόσμου ἁρμονίην ἐτίναξεν· ἐδοχμώθη δὲ καὶ
αὐτὸς αἰθέρι δινήεντι μέσος τετορημένος ἄξων. καὶ μόγις
αὐτοέλικτον ἐλαφρίζων πόλον ἄστρων ὀκλαδὸν ἐστήρικτο Λίβυς
κυρτούμενος Ἄτλας, μείζονα φόρτον ἔχων· καὶ ἰσήμερον
ἔκτοθεν Ἄρκτου κύκλον ἐπιξύων ἑλικώδεϊ γαστέρος ὁλκῷ
σύνδρομος ἀστερόεντι Δράκων ἐπεσύρισε Ταύρῳ, καὶ Κυνὶ
σειριάοντι Λέων βρυχήσατο λαιμῷ, αἰθέρα θερμαίνων μαλερῷ
πυρί, καὶ θρασὺς ἔστη καρκίνον ὀκταπόδην κλονέων λασιότριχι
παλμῷ· οὐρανίου δὲ Λέοντος ὀπισθιδίῳ παρὰ ταρσῷ παρθένον
ἀγχικέλευθον ἐμάστιε δίψιος οὐρή· κούρη δὲ πτερόεσσα
παραΐξασα Βοώτην ἄξονος ἐγγὺς ἵκανε καὶ ὡμίλησεν Ἁμάξῃ·
καὶ δυτικὴν παρὰ νύσσαν ἀλήμονα φέγγεα πέμπων ἕσπερον
ἀντικέλευθον Ἑωσφόρος ὤθεεν ἀστήρ· πλάζετο δ’ ἠριγένεια·
καὶ ἠθάδος ἀντὶ Λαγωοῦ Σείριος αἰθαλόεις ἐδράξατο διψάδος
Ἄρκτου· διχθὰ δὲ καλλείψαντες, ὁ μὲν Νότον, ὃς δὲ Βορῆα,
ἰχθύες ἀστερόεντες ἐπεσκίρτησαν Ὀλύμπῳ, γείτονες
Ὑδροχόοιο· κυβιστητῆρι δὲ παλμῷ σύνδρομος Αἰγοκερῆος, ἕλιξ
ὠρχήσατο Δελφίς· καὶ Νοτίης ἑλικηδὸν ἀποπλαγχθέντα κελεύθου
σκορπίον ἀγχικέλευθον, ἑῆς ψαύοντα μαχαίρης, ἔτρεμεν Ὠρίων
καὶ ἐν ἄστρασι, μὴ βραδὺς ἕρπων ἄκρα ποδῶν ξύσειε τὸ
δεύτερον ὀξέι κέντρῳ· καὶ σέλας ἡμιτέλεστον ἀποπτύουσα
προσώπου ἀκροκελαινιόωσα μεσημβριὰς ἄνθορε Μήνη· οὐ γὰρ
ὑποκλέπτουσα νόθον σέλας ἄρσενι πυρσῷ ἀντιπόρου Φαέθοντος
ἀμέλγετο σύγγονον αἴγλην· πληιάδος δὲ φάλαγγος ἕλιξ
ἑπτάστερος ἠχὼ οὐρανὸν ἑπτάζωνον ἐπέβρεμε κυκλάδι φωνῇ·
καὶ κτύπον αἰθύσσοντες ἰσηρίθμων ἀπὸ λαιμῶν ἀστέρες
ἀντιθέοντες ἐβακχεύθησαν ἀλῆται· Ζῆνα μὲν ὤθεε Κύπρις,
Ἄρης Κρόνον, εἰαρινῆς δὲ Πλειάδος ἐγγὺς ἵκανεν ἐμὸς
μετανάστιος ἀστήρ, ἄστρασι δ’ ἑπταπόροις κεράσας ἐμφύλιον
αἴγλην ἡμιφανὴς ἀνέτελλεν ἐμῇ παρὰ μητέρι Μαίῃ, ἅρματος
οὐρανίοιο παράτροπος, ᾧ πέλεν αἰεὶ σύνδρομος ἢ
προκέλευθος ἑώιος, ἑσπέριος δὲ ἠελίου δύνοντος ὀπίστερα
φέγγεα πέμπει· καί μιν, ὅτε δρόμον ἶσον ἔχων ὶσόμοιρος
ὁδεύει, ἠελίου κραδίην ἐπεφήμισαν ἴδμονες ἄστρων· καὶ
δροσεραῖς νιφάδεσσι διάβροχον αὐχένα τείνων νυμφίος Εὐρώπης
μυκήσατο Ταῦρος Ὀλύμπου, εἰς δρόμον ὀρθώσας πόδα καμπύλον·
ὀξυτενὲς δὲ δοχμώσας Φαέθοντι κέρας λοξοῖο μετώπου οὐρανίην
φλογερῇσιν ἐπέκτυπεν ἄντυγα χηλαῖς· καὶ θρασὺς ἐκ κολεοῖο
παρήορον αἴθοπι μηρῷ Ὠρίων ξίφος εἷλκε· καλαύροπα πάλλε
Βοώτης· καὶ ποδὸς ἀστραίοιο μετάρσια γούνατα πάλλων Πήγασος
ἐχρεμέτιζε, καὶ αἰθύσσων πόλον ὁπλῇ ἡμιφανὴς Λίβυς ἵππος
ἐπέτρεχε γείτονι Κύκνῳ, καὶ κοτέων πτερὰ πάλλεν, ὅπως
πάλιν ἡνιοχῆα ἄλλον ἀκοντίσσειεν ἀπ’ αἰθέρος, οἶα καἰ
αὐτὸν ἄντυγος οὐρανίης ἀπεσείσατο Βελλεροφόντην, οὐκέτι δ’
ὑψιπόροιο Βορειάδος ἐγγύθι νύσσης ἀλλήλων ἐχόρευον ἐπ’
ἰξύι κυκλάδες Ἄρκτοι, ἀλλὰ Νότῳ μίσγοντο, καὶ Ἑσπερίῃ
παρὰ λίμνῃ ἄβροχον ἴχνος ἔλουσαν ἀήθεος Ὠκεανοῖο. Ζεὺς
δὲ πατὴρ Φαέθοντα κατεπρήνιξε κεραυνῷ ὑψόθεν αὐτοκύλιστον
ὑπὲρ ῥόον Ἠριδανοῖο· δήσας δ’ ἁρμονίην παλινάγρετον ἥλικι
δεσμῷ ἵππους Ἠελίῳ πάλιν ὤπασεν, αἰθέριον δὲ ἀντολίῃ
πόρεν ἅρμα, καὶ ἀρχαίῃ παρὰ νύσσῃ ἀμφίπολοι Φαέθοντος
ἐπέτρεχον εὔποδες Ὧραι. γαῖα δὲ πᾶσα γέλασσε τὸ δεύτερον·
ἠερόθεν δὲ ζωοτόκου Διὸς ὄμβρος ὅλας ἐκάθηρεν ἀρούρας,
καὶ διερῇ ῥαθάμιγγι κατέσβεσε πυρσόν ἀλήτην, ὅσσον ἐπὶ
χθόνα πᾶσαν ἐριφλεγέων ἀπὸ λαιμῶν οὐρανόθεν χρεμέθοντες
ἀπέπτυον αἴθοπες ἵπποι. Ἠέλιος δ’ ἀνέτελλε παλίνδρομον
ἅρμα νομεύων· καὶ σπόρος ἠέξητο, πάλιν δ’ ἐγέλασσαν ἀλωαί.
δεχνύμεναι προτέρην βιοτήσιον αἰθέρος αἴγλην. Ζεὺς δὲ πατὴρ
Φαέθοντα κατεστήριξεν Ὀλύμπῳ εἴκελον Ἡνιόχῳ καὶ ἐπώνυμον·
οὐράνιον δὲ πήχεϊ μαρμαίροντι σελασφόρον Ἅρμα τιταίνων εἰς
δρόμον ἀίσσοντος ἔχει τύπον Ἡνιοχῆος, οἷα πάλιν ποθέων
καὶ ἐν ἄστρασιν ἅρμα τοκῆος. καὶ ποταμὸς πυρίκαυτος
ἀνήλυθεν εἰς πόλον ἄστρων Ζηνὸς ἐπαινήσαντος, ἐν
ἀστερόεντι δὲ κύκλῳ Ἠριδανοῦ πυρόεντος ἑλίσσεται ἀγκύλον
ὕδωρ. γνωταὶ δ’ ὠκυμόροιο δεδουπότος ἡνιοχῆος εἰς φυτὸν
εἶδος ἄμειψαν, ὀδυρομένων δ’ ἀπὀ δένδρων ἀφνειὴν πετάλοισι
κατασταλάουσιν ἐέρσην. Ἐν δὲ τριηκοστῷ ἐνάτῳ μετὰ κύματα
λεύσσεις Δηριάδην φεύγοντα πυριφλεγέων στόλον Ἰνδῶν. ὣς
εἰπὼν ἀκίχητος ἐς οὐρανὸν ἤλυθεν Ἑρμῆς, χάρμα λιπὼν καὶ
θαῦμα κασιγνήτῳ Διονύσῳ. ὄφρα μὲν εὶσέτι Βάκχος ἀκοσμήτων
χύσιν ἄστρων θάμβεε καὶ Φαέθοντα δεδουπότα, πῶς παρὰ Κελτοὺς
Ἑσπερίῳ πυρίκαυτος ἐπωλίσθησε ῥεέθρῳ, τόφρα δὲ νῆες
ἵκανον ἐπήλυδες, ἃς ἐνὶ πόντῳ στοιχάδας ἰθύνοντες ἐς
Ἄρεα ναύμαχον Ἰνδῶν ἀκλύστῳ Ῥαδαμᾶνες ἐναυτίλλοντο
θαλάσσῃ, πόντον ἀμοιβαίῃσιν ἐπιρρήσσοντες ἐρωαῖς ὑαμίνης
ἐλατῆρες· ἐπειγομένῳ δέ Λυαίῳ ὁλκάσιν ἀντιτύποις
ἐπεσύρισε πομπὸς ἀήτης. καὶ Λύκος ἡγεμόνευεν ἐν ὕδασι
δίφρον ἐλαύνων, ἱππείαις ἀχάρακτον ἐπιξύων ῥόον ὁρλαῖς.
Δηριάδης δ’ ἀπέλεθρος ὑπέρτερος ὑψόθι πύργων ἐσσυμένων
νεφεληδὸν ἐδέρκετο λαίφεα νηῶν ὀφθαλμῷ κοτέοντι, καὶ ὡς
ὑπέροπλος ἀκούων, ἐγρεμόθους ὅτι νῆας Ἄραψ τορνώσατο
τέκτων, ὤμοσεν ὑλοτόμοισιν ἄγειν Ἀράβεσσιν Ἐνυώ, καὶ
πόλιν ἠπείλησεν ἀιστῶσαι Λυκοόργου, ἀμήσας Ῥαδαμᾶνας
ἀλοιντῆρι σιδήρῳ. καὶ στόλον ἀθπήσαντες ἀταρβέες ἔτρεμον
Ἰνδοί, Ἄρεα παπταίνοντες ἁλίκτυπον, ἄχρι καὶ αὐτοῦ
γούνατα τολμήεντος ἐλύετο Δηριαδῆος· ποιητῷ δὲ γέλωτι
γαληναίοιο προσώπου Ἰνδὸς ἄναξ ἐκέλευσε τριηκοσίων ἀπὸ
νήσων ἦς ἐλεφαντοβότοιο παρά σφυρὰ δύσβατα γαίης λαὸν
ἄγειν· καὶ κραιπνὸς ἐς ἀτραπὸν ἤιε κῆρυξ, ποσσὶ
πολυγνάμπτοισιν ἀπὀ χθονὸς εἰς χθόνα βαίνων καὶ στόλος ὀξὺς
ἵκανε πολυσπερέων ἀπὀ νήσων κεκλομένου βασιλῆος· ὁ δέ
θρασὺς αὐχένα τείνων, ὁλκάδας εὐπήληκας ἐς Ἄρεα πόντιον
ἕλκων, λαὸν ὅλον θάρσυνε, καὶ ὑψινόῳ φάτο φωνῇ· Ἀνέρες,
οὓς ἀτίταλλεν ἐμὸς μενέχαρμος Ὑδάσπης, ἄρτι πάλιν
μάρνασθε πεποιθότες· αἰθόμενον δὲ ἄξατε πῦρ ἐς Ἄρηα, καἰ
ἄσπετον ἅψατε πεύκην, νῆας ἵνα φλέξοιμι νεήλυδας αἴθοπι
δαλῷ, καὶ στρατὸν ὑγροκέλευθον ἐνικρύψοιμι θαλάσσῃ σὺν
δορί, σὺν θώρηκι, σὺν ὁλκάσι, σὺν Διονύσῳ. εἰ θεὸς ἔπλετο
Βάκχος, ἐμῷ πυρὶ Βάκχον ὀλέσσω· οὐχ ἅλις, ὡς προχοῇσι
πολύτροπα φάρμακα πάσσων ἄνθεσι Θεσσαλικοῖσιν ἐμὀν φοίνιξεν
Ὑδάσπην, καί μιν ἰδὼν σίγησα, καὶ ἥσυχος εἰσέτι λεύσσειν
ἔτλην ξανθά ῥέεθρα μιαινομένου ποταμοῖο; εἰ γὰρ ἔην ῥόος
οὗτος ἀπ’ ἀλλοτρίου ποταμοῖο, μηδὲ πατὴρ ἐμὸς ἦεν Ἀρήιος
Ἰνδὸς Ὑδάσπης, καί κεν ἐγὼ τόδε χεῦμα χυτῆς ἔπλησα κονίης
ὀδμὴν βοτρυόεσσαν ἀμαλδύνων Διονύσου, καὶ προχοὴν μεθύουσαν
ἐμοῦ γενετῆρος ὁδεύων ποσσὶ κονιομένοισι διέτρεχου ἄβροχον
ὕδωρ, οἷα παρ’ Ἀργείοισι φατίζεται, ὡς ἐνοσίχθων ξηρὸν
ὕδωρ ποίησε, καὶ αὐσταλέου ποταμοῖο Ἰναχίην ἵππειος ὄνυξ
ἐχάραξε κονίην. οὐ θεός, οὐ θεὸς οὖτος· ἑὴν δ’ ἐψεύσατο
φύτλην· ποίην γὰρ Κρονίωνος Ὀλύμπιον αἰγίδα πάλλει; ποῖον
ἔχει σπινθῆρα Διοβλήτοιο κεραυνοῦ; ποίην δ’ οὐρανίην στεροπὴν
γενετῆρος ἀείρει; οὐ Κρονίδης κατ’ Ἄρηα κορύσσεται οἴνοπι
κισσῷ· οὐ τυπάνων πατάγοισι μέλος βρονταῖον ἐίσκω, οὐδὲ
Διὸς σκηπτοῖσιν ὁμοίια θύρσα καλέσσω, οὐ χθονίῳ θώρηκι Διὸς
νέφος ἶσον ἐνίψω· νεβρίδι δαιδαλέῃ πότε ποικίλον ἄστρον
ἐίσκω; ἀλλ’ ἐρέεις, ὅτι βότρυν ἐδέξατο καἰ χύσιν οἴνου
δῶρα παρὰ Κρονίωνος ἀεξιφύτοιο τοκῆος· Τρώιον αἷμα φέροντι
καὶ ἀγρονόμῳ τινὶ βούτῃ Ζεὺς πόρεν οὶνοχόῳ Γανυμήδεϊ
νέκταρ Ὀλύμπου, νέκταρι δ’ οὐ πέλεν οἶνος ὁμοίιος· εἴξατε,
θύρσοι. Βάκχος ὁμοῦ Σατύροισιν ἐπὶ χθονὸς εἰλαπινάξει·
δαίνυται οὐρανίοισι σὺν ἀθανάτοις Γανυμήδης. εἰ δὲ πέλε
βροτὸς οὗτος ἐπουρανίοιο τοκῆος, σὺν Διὶ καὶ μακάρεσσι μιῆς
ἔψαυσε τραπέζης. ἔκλυον, ὥς ποτε θῶκον ἑὸν καὶ σκῆπτρον
Ὀλύμπου δῶκε γέρας Ζαγρῆι παλαιοτέρῳ Διονύσῳ, ἀστεροπὴν
Ζαγρῆι καὶ ἄμπελον οἴνοπι Βάκχῳ. εἶπε καὶ εἰς μόθον
ὦρτο· συνερρώοντο δὲ λαοὶ σὺν δορί, σὺν σακέεσσι, καὶ
ὄψιμον ἐλπίδα νίκης χερσαίου πολέμοιο μετεστήσαντο θαλάσσῃ.
καὶ προμάχοις Διόνυσος ἐκέκλετο θυιάδι φωνῇ· Ἄρεος ἄλκιμα
τέκνα καὶ εὐθώρηκος Ἀθήνης, οἷς βίος ἔργα μόθοιο καὶ
ἐλπίδες εἰσὶν ἀγῶνες, σπεύσατε καὶ κατὰ πόντον ἀιστῶσαι
γένος Ἰνδῶν, εἰναλίην τελέσαντες ἐπιχθονίην μετὰ νίκην.
ἀλλὰ θαλασσαίοιο διάκτορα δηιοτῆτος, ἔγχεα διπλώσαντες
ὁμόπλοκα δίζυγ, δεσμῷ ναύμαχα κολλήεντα, περὶ στόμα εἱμένα
χαλκῷ, μίξατε δυσμενέεσσιν ἁλιπτοίητον Ἐνυώ, προφθάμενοι, μὴ
χειρὶ πυραυγέα δαλὀν ἀείρων Δηριάδης φλέξειεν Ἀρήια δούρατα
νηῶν. νόσφι φόβου μάρνασθε, Μιμαλλόνες· ὑγρομόθων γὰρ
ἐλπίδες ἀντιβίων κενεαυχέες· εἰ δἐ μογήσας φύλοπιν οὐκ
ἐτέλεσσεν ἐπὶ χθονὸς ὄρχαμος Ἰνδῶν, ἠλιβάτων λοφιῇσιν
ἐφεδρήσσων ἐλεφάντων, ἀγχινεφής, ἀκίχητος, ἀωούτατος, ἠέρι
γείτων, οὐ μὲν ἐγὼ προμάχων ποτὲ δεύομαι, οὐδὲ καλέσσω
ἄλλον ἀοσσητῆρα μετὰ Κρονίωνα τοκῆα, ἡνίοχον πόντοιο καὶ
αἰθέρος· ἢν δ’ ἐθελήσω, γνωτὸν ἐμοῦ Κρονίδαο Ποσειδάωνα
κορύσσω Ἰνδῴην στίχα πᾶσαν ἀμαλδύνοντα τριαίνῃ· καὶ πρόμον
εὐρυγένειον, ἀπόσπορον ἐννοσιγαίου, Γλαῦκον ἔχω συνάεθλον,
ἐμῆς ἅτε γείτονα Θήβης, πόντιον Ἀονίης Ἀνθηδόνος ἀστὸν
ἀρούρης· Γλαῦκον ἔχω καὶ Φόρκυν· ἱμασσομένην δὲ θαλάσσῃ
ὁλκάδα Δηριάδαο κατακρύψει Μελικίρτης, κυδαίνων Διόνυσον
ὁμόγνιον, οὗ ποτε μήτηρ νήπιον ἔτρεφε Βάκχον, ἐπεὶ πόρε
ποντιὰς Ἰνὼ ἓν γλάγος ἀμφοτέροισι, Παλαίμονι καὶ Διονύσῳ·
μαντιπόλου δὲ γέροντος, ὃς ἡμετέρην ποτὲ νίκην ἐσσομένην
κατὰ πόντον ὑποβρυχίῃ φάτο φωνῇ, εἰμὶ φίλος Πρωτῆος· ἐς
ὑσμίνην δὲ κορύσσει θυγατέρας Νηρῆος ἐμὴ Θέτις, ἐν δὲ
κυδοιμοῖς Βασσαρίδων συνάεθλος ἐμὴ θωρήσσεται Ἰνώ· θωρήξω δ’
ἐς Ἄρηα καὶ Αἰόλον, ὄφρα νοήσω εὖρον ἀκοντίζοντα καὶ
αἰχμάζοντα Βορῆα, γαμβρὸν ἐμοῦ προμάχου, Μαραθωνίδος ἅρπαγα
νύμφης, καὶ Νότον Αἰθιοπῆα προασπιστῆρα Λυαίου· καὶ Ζέφυρος
πολὺ μᾶλλον ἀελλήεντι κυδοιμῷ ὁλκάδας ἀντιβίων δηλήσεται·
ἡμετέρου γὰρ εὐνέτιν Ἶριν ἔχει Διὸς ἄγγελον. ἀλλὰ
σιωπῇ ἔκτοθεν εὐθύρσοιο καὶ Ἰνδῴοιο κυδοιμοῦ μιμνέτω
ἠρεμέων θραχὺς Αἰόλος, ἠθάδι δεσμῷ ἀσκὸν ἐπισφίγξας
ἀνεμώδεα, μηδ’ ἐνὶ πόντῳ ἄσθμασιν Ἰνσοφόνοισιν
ἀριστεύσωαιν ἀῆται· ἀλλὰ μόθον τελέσω νηοφθόρα θύρσα
τιταίνων. ὣς εἰπὼν ἐκόρυσσε πεποιθότας ἡγεμονῆας. ἤση δὲ
πτολέμοιο προάγγελος ἵστατο σάλπιγξ, καὶ μέλος ἐγρεκύδοιμον
ἀνέκλαγον Ἄρεος αὐλοὶ λαὸν ἀολλίζοντες, ἀρασσομένη δὲ
βοείη εἰναλίου κελάδησε μόθου χαλκόκροτον ἠχώ, καὶ καναχὴν
ὁμόδουπον ἀγέστρατος ἴαχε σύριγξ· ἀντὶ δὲ πετραίης
πολεμήια λείψανα φωνῆς Πανιὰς ὑστερόφωνας ἀμείβετο ποντιὰς
Ἠχώ. τοῖσι δὲ μαρναμένοισιν ἔην κλόνος, ὦρτο δ’ ἰωὴ
κεκλομένων· καὶ λαὸς ἐθήμονι μάρνατο τέχνῃ κυκλώσας
στεφανηδὸν ὅλον στρατόν, ἐν δ’ ἄρα μέσσῳ νηυσὶν
ὁμοζυλέεσσιν ἐμιτρώθη στόλος Ἰνδῶν εἰς λίνον ἐργομένων
νεπόδων τύπον· Αἰακίδαις δὲ Αἰακὸς ὑγρὸν Ἄρηα προθεσπίζων
Σαλαμῖνος ἀρχόμενος πολέμοιο θεουδέα ῥήξατο φωνήν· Εἰ πάρος
ἡμετέρην ἀίων ἱκετήσιον ἠχὼ ἄσπορον εὐρυάλωος ἀπήλασας
αὐχμὸν ἀρούρης, διψαλέην ἐπὶ γαῖαν ἄγων βιοτήσιον ὕδωρ,
δὸς πάλιν ὀψιτέλεστον ἴσην χάριν, ὑέτιε Ζεῦ, ὕδατι
κυδαίνων με καὶ ἐνθάδε· καί τις ἐνἰψῃ νίκην ἡμετέρην
δεδοκημένος· ’ὡς ἐνὶ γαίῃ Ζεὺς ἑὸν υἷα γέραιρε, καὶ ὲν
πελάγεσσι γεραίρει.’ ἄλλος ἀνὴρ λέξειεν Ἀχαιικός· ’εἰν ένὶ
θεσμῷ Αἰακὸς Ἰνδοφόνος φυσίζοος· ἀμφότερον γάρ, κείρων
ἐχθρὰ κάρηνα καὶ αὔλακι καρπὸν ὀπάσσας χάρμα πόρεν Δήμητρι
καὶ εὐφροσύνην Διονύσῳ.’ ῥύεο δ’ ἡμετέρης πλόον ὁλκάδος·
αὐσταλέῳ δὲ ὡς χθονίῳ κενεῶνι φερέσβιον ἤγαγον ὕδωρ, καὶ
βυθίων λαγόνων θανατηφόρον οἶδμα καρύσσω μαρνάμενον στρατιῇσι
καὶ ὁλκάσι Δηριαδῆος. ἀλλά, πάτερ, σκηπτοῦχε βίου, σκηπτοῦχε
κυδοιμοῦ, πέμπέ μοι αἰετὸν ὄρνιν ἐμῆς κήρυκα γενέθλης
δεξιτερὸν προμάχοισι καὶ ὑμετέρῳ Διονύσῳ· ἄλλος δ’
ἀντιβίοισιν ἀριστερὸς ὄρνις ἱκέσθω· σύμβολα δ’ ἀμφοτέροις
ἑτερότροπα ταῦτα γενέσθω· τὸν μὲν ἐσαθρήσω πεφορημένον
ἅρπαγι ταρσῷ θηγαλέων ὀνύχων κεχαραγμένον ὀξέι κέντρῳ
νεκρὸν ὄφιν περίμετρον ἀερτάζοντα κεράστην, δυσμενέος
κερόεντος ἀπαγγέλλοντα τελευτήν· λαῷ δ’ ἀντιβίων ἕτερος
μελανόχροος ἔλθῃ κυανέαις πτερύγεσσι προθεσπίζων φόνον
Ἰνδῶν, αὐτομάτου θανάτοιο μέλαν τύπον· ἢν δ’ ἐθελήσῃς,
βρονταίοις πατάγοισιν ἐμὴν μαντεύεο νίκην, καὶ στεροπὴν
Βρομίοιο λεχώια φέγγεα πέμπων υἱέα σεῖο γέραιρε πάλιν πυρί,
δυσμενέων δὲ ὁλκάδας εὐπήληκας ὀιστεύσωσι κεραυνοί. ναί,
πάτερ, Αἰγίνης μιμνήσκεο, μὴ σέο νύμφης νυμφίον αἰσχύνειας
ὁμόπτερον ὄρνιν Ἐρώτων. ὣς εἰπὼν πολέμιζεν, ἐς ἠερίας
δὲ κελεύθους ὄμμα παλιννόστοιο βαλὼν ἀντώπιον Ἄρκτου
γαμβρὸν ἑὸν λιτάνενε καὶ ἴαχε μῦθον Ἐρεχθεύς· Γαμβρὸς
ἐμὸς Βορέης, θωρήσσεο, καὶ σέο νύμφης μαρναμένῳ γενετῆρι
βοηθόον ἄσθμα τιταίνων ἕδνα τεοῦ θαλάμοιο θαλασσαίην πόρε
νίκην· ὁλκάσι μὲν Βρομίοιο φέρων νηοσσόον αὔρην δὸς χάριν
ἀμφοτέροισιν, Ἐρεχθέι καὶ Διονύσῳ· νηυσὶ δὲ Δηριάδαο
μεμηνότα πόντον ἱμάσσων ἄσθματι κυματόεντι τεὰς θώρηξον
ἀέλλας— ἐσσὶ γὰρ ὑσμίνης ἐμπείραμος, ὅττι καὶ αὐτὸς
Θρῄκην ναιετάεις, ἐμπείραμος, οἷά περ Ἄρης— ἀντιβίων δὲ
φάλαγγι δυσήνεμον ἄσθμα κομίζων ἔγχεϊ παχυήεντι κορύσσεο
Δηριαδῆι· στήσας δ’ ἀωτιβίοισι θυελλήεσσαν Ἐνυὼ δυσμενέας
τόξευε χαλαζήεντι βελέμνῳ, καὶ Διὶ πρστὰ φέρων καὶ Παλλάδι
καἰ Διονύσῳ. μνώεο Κεκροπίης εὐπαρθένου, ἧχι γυναῖκες
κερκίδι ποικίλλουσι τεῶν ὑμέναιον Ἐρώτων· Ἰλισσὸν δὲ
γέραιρε γαμοστόλον, ὁππόθι κούρην Ἀτθίδα δὴν παράκοιτιν
ἀνήρπασαν ἅρπαγες αὖραι ἑζομένην ἀτίνακτον ἀκινήτῳ σέθεν
ὤμῳ. οἶδα μέν, ὡς συνάεθλος ἐλεύσεται ἄλλος ἀήτης
γείτων ἀντιβίοισιν Ἑώιος· ἀλλ’ ἐνὶ χάρμῃ οὐ τρομέω θρασὺν
Εὖρον, ὅτι πτερόεντες ἀῆται πάντες, ὅσοι πνείουσιν,
ὀπάονές εἰσι Βορῆος· καὶ πρόμος Αἰθιόπων Νοτίην ἐπὶ πέζαν
ἀρούρης μηκέτι νοστήσειε Κορύμβασος, ἀλλὰ δαμείη θερμὸν
ἔχων συνάεθλον ἑὸν Νότον Αἰθσπῆα, ψυχρὸν ὑπὲρ πόντοιο
πιὼν θανατηφόρον ὕδωρ· οὐκ ἀλέγω Ζεφύροιο, κορυσσομένιο
Βορῆος. δεῖξον ὁμοφροσύνην ἑκυρῷ σέθεν· οὐρανόθεν δὲ σὺν
σοὶ Βακχιάδεσσιν ἐμαῖς στρατιῇσιν ἀρήξει μαρνάμενος
τριόδοντι Ποσειδάων καὶ Ἀθήνη, ἡ μὲν ἑοῖς ναέτῃσιν, ὁ δὲ
γνωτοῖο γενέθλῃ· καὶ πυρόεις Ἥφαιστος Ἐρεχθέος αἷμα
γεραίρων ἵξεται εὐάντητος ἐς ὑδατόεσσαν Ἐνυώ, ὁλκάσι
Δηριάδαο μαχήμονα πυρσὸν ἑλίσσων. δὸς δέ με νικῆσαι καὶ ἐν
ὕδασι, καὶ μετὰ νίκην Κεκροπίῃ κομίσειεν ἀπήμονα λαὸν
Ἐρεχθεύς, καὶ Βορέην μέλψωσι καὶ Ὠρείθυιαν Ἀθῆναι. τοῖον
ἔπος βοόων ἁλιδίνεος ἥψατο χάρμης ἔγχεϊ τεχνήεντι, καὶ
ὡς ναέτης Μαραθῶνος ναύμαχου εἶχεν ἔρωτα· φιληρέτμῳ δὲ
κυδοιμῷ εὔστολος ἦεν Ἄρης τότε ναυτίλος, ἐν παλάμῃ δὲ
πηδάλιον Φόβος εἶχε, κυβερνήτης δὲ κυδοιμοῦ Δεῖμος
ἀκοντοφόρων ἀνελύσατο πείσματα νηῶν. Κυκλώπων δὲ φάλαγγες
ἐωαυτίλλοντο θαλάσσῃ ὁλκάδας ἀγχιάλοισιν ὀιστεύοντες
ἐρίπναις· Εὐρύαλος δ’ ἀλάλαζεν, ἁλιρροίζῳ δὲ κυδοιμῷ
ἀγχινεφὴς οἴστρησεν ἐς ὑσμίνην Ἁλιμήδης. καὶ διδύμαις
στρατιῇσιν ἐπέκτυπε πόντιος Ἄρης χερσαίην μετὰ δῆριν,
ἁλιρροίζῳ δ’ ἀλαλητῷ ὁλκάσι Βακχείῃσιν ἐπέρρεον ὁλκάδες
Ἰνδῶν· καὶ φόνος ἦν ἑκάτερθε, καὶ ἔζεε κύματα λύθρῳ,
καὶ πολὺς ἀμφοτέρων στρατὸς ἤριπεν· ἀρτιχύτῳ δὲ αἵματι
κυανέης ἐρυθαίνετο νῶτα θαλάσσης. πολλοὶ δ’ ἔνθα καὶ ἔνθα
χυτῷ πίπτοντες ὀλέθρῳ οἰδαλέοι πλωτῆρες ἐναυτίλλοντο
θαλάσσῃ· καὶ ῥοθίοις ἑλικηδὸν ἔχων πορθμῆας ἀήτας σύρετο
νεκρὸς ὅμιλος ἀφειδέι σύνδρομος αὔρῃ· πολλοὶ δ’
αὐτοκύλιστον ὑπὸ στροδάλιγγα κυδοιμοῦ εἰς ῥόον ὠλίσθησαν,
ἀναγκαίῃ δὲ πιόντες πικρὸν ὕδωρ ἐνόησαν ὑποβρυχίης λίνα
Μοίρης, βριθόμενοι θώρηκι· καὶ οἰδαλέων μέλαν ὕδωρ κυανέων
ἐκάλυπτεν ὁμόχροα σώματα νεκρῶν βένθεϊ φυκιόεντι, σὺν
ὑγροπόρῳ δὲ φορῆι χάλκεος ἰλυόεντι χιτὼν ἐκαλύπτετο πηλῷ·
καὶ τάφος ἔπλετο πόντος. ἐτυμβεύοντο δὲ πολλοὶ κητείοις
γενύεσσιν, ἐν ὶχθυόεντι δὲ λαιμῷ ἄπνοον αἰθύσσουσα νέκυν
τυμβεύσατο φώκη, ξανθὸν ἐρευγομένη ῥόον αἵματος. ὀλλυμένων
δὲ τεύχεα πόντος ἔσεκτο, νεοσφαγέος δὲ φορῆος αὐτομάτη
λοφόεσσα δῑ ὕδατος ἔπλεε πήληξ δεσμοῦ λυομένοιο, θυελλήεντι
δὲ πολλῆς χεύματι φοιταλέης ἐπενήχετο κύκλα βοείης σὺν
διερῷ τελαμῶνι. πολὺς δ’ ὑπὸ κύμασιν ἄκροις ἀφρὸς
ἐρευθιόων πολιῆς ἀνεκήκιεν ἅλμης αἱμαλέῳ πάνλευκον
ὑποστίξας χύσιν ὁλκῷ. καὶ φονίαις λιβάδεσσιν ἐφοινίχθη
Μελικέρτης· Λευκοθέη δ’ ὀλόλυζε, τιθηνήτειρα Λυαίον, αὐχένα
γαῦρον ἔχουσα, καὶ Ἰνδοφόνου περὶ νίκης ἄνθεϊ φυκιόεντι
κόμην ἐστέψατο Νύμφη· καὶ Θέτις ἀκρήδεμνος ὑπερκύψασα
θαλάσσης χεῖρας ἐρεισαμένη καὶ Δωρίδι καὶ Πανοπείῃ ἄσμενον
ὄμμα τίταινεν ἐπ’ εὐθύρσῳ Διονύσῳ. καὶ βυθίη Γαλάτεια
θαλασσαίου διὰ κόλπου ἡμιφανὴς πεφόρητο διαξύουσα γαλήνην,
καὶ φονίου Κύκλωπος ἁλιπτοίητον Ἐνυὼ δερκομένη δεδόνητο,
φόβῳ δ’ ἤμειψε παρειάς· ἔλπετο γὰρ Πολύφημον ἰδεῖν κατὰ
φύλοπιν Ἰνδῶν ἀντία Δηριάδαο συναιχμάζοντα Λυαίῳ· ταρβαλέη
δ’ ἱκέτευε θαλασσαίην Ἀφροδίτην υἷα Ποσειδάωνος ἀριστεύοντα
σαῶσαι, καὶ γενέτην φιλότεκνον ἐφ’ υἱέι κυανοχαίτην
μαρναμένου λιτάνευε προασπίζειν Πολυφήμου. καὶ βυθίου
τριόδοντος ἐκυκλώσαντο φορῆα θυγατέρες Νηρῆος· ἐρειδόμενος δὲ
τριαίνῃ πόντιος ἐννοσίγαιος ἐδέρκετο γείτονα χάρμην, καὶ
στρατὸν εὐθώρηκος ὀπιπεύων Διονύσου, ζηλήμων ὁρόων ἑτέρου
Κύκλωπος Ἐνυώ, ὑγρομόθῳ Βρομίῳ πολυμεμφέα ῥήξατο φωνήν·
Εἰς ἐνοπήν, φίλε Βάκχε, τόσους Κύκλωπας ἀγείρων, καλλείψας
δ’ ἕνα μοῦνον ἀπόπροθι δηιοτῆτος, εἰς χρόνον ἑπταέτηρον
ἔχεις πολύκυκλον ἀγῶνα, βόσκων ἀλλοπρόσαλλον ἀτέρμονος
ἐλπίδα χάρμης, ὅττι τεοῦ μεγάλοιο προασπιστῆρες ἀγῶνος
πάντες ἑνὸς χατέουσιν ἀνικήτου Πολυφήμου· εἰ δὲ τεὴν ἐπὶ
δῆριν ἐμὸς πάις ἵκετο Κύκλωψ, πατρῴην δ’ ἐλέλιζεν ἐμῆς
γλωχῖνα τριαίνης, καί κεν ὑπὲρ πεδίοιο συναιχμάζων Διονύσῳ
στήθεα βουκεράοιο διέθλασε Δηριαδῆος, καὶ πολὺν αἰνὸν ὅμιλον
ἐμῷ τριόδοντι δαΐζων εἰς μίαν ἠριγένειαν ὅλον γένος
ἔκτανεν Ἰνδῶν. υἱὸς ἐμὸς πάλαι ἄλλος ἔχων ἑκατοντάδα
χειρῶν Τιτήνων ὀλετῆρι τεῷ χραίσμησε τοκῆι, Αἰγαίων
πολύπηχυς, ὅτε Κρόνον εἰς φόβον ἕλκων ἠλιβάτων ἐτίταινε
πολυσπερὲς ἔθνος ἀγοστῶν, ἠέλιον σκιόωσαν ἔχων ὑψαύχενα
χαίτην, καὶ βλοσυροὶ Τιτῆνες ἐνοσφίσθησαν Ὀλύμπου εὐπαλάμου
Βριαρῆος ὑποπτήσσοντες Ἐνυώ. τοῖον ἔπος φθονέων νεμεσήμονι
πέφραδε φωνῇ. αἰδομένη δὲ Θόωσα κατηφέας εἶχε παρειάς,
Ἄρεϊ μὴ παρεόντος ἐρωμανέος Πολυφήμου. ὡς δὲ πόνου τέλος
ἦεν ἐριφλοίσβοιο κυδοιμοῦ, ἠθάδα πόντον ὄπωπε κατάρρυτον
αἵματι Νηρεύς· ξανθῆς δ’ ἐννοσίγαιος ἐθάμβεε νῶτα θαλάσσης,
ἰχθύας ἀνδροφάγους ὁρόων καὶ πληθύι νεκρῶν γείτονος ἄβροχα
νῶτα γεφυρωθέντα θαλάσσης... Βακχιάδες τε φάλαγγες ἐπέρρεον
αἴθοπι λαῷ. κεῖτο δὲ δυσμενέων στρατὸς ἄσπετος, ὧν ἐνὶ
χάρμῃ βαλλομένων ξιφέεσσι καὶ ὀξυτόροισιν ὀιστοῖς. τοῦ μὲν
ὑπὲρ λαπάρην βέλος ἔμπεσε, τοῦ δὲ τυπέντος ἔγχεϊ χαλκείῳ
μεσάτης ὑπὲρ ἄντυγα κόρσης ὠτειλὴ βεβάθυστο χαρασσομένοιο
καρήνου. πολλοὶ δ’ ἔνθα καὶ ἔνθα πολυσπερέων ἐλατήρων
πόντον ἀμοιβαίοισιν ἀνασχίζοντες ἐρετμοῖς κυανέην λεύκαινον
ἐπασσυτέρην χύσιν ἀφρῷ, καὶ πόνος ἦν ἀνόνητος
ἐπειγομένων ἐλατήρων, συμφερτοὺς δὲ κάλωας ἀοσσητῆρι σιδήρῳ
ἰθυντὴρ ἀπέκοψε καὶ ἔσχισεν ἄορι σειρήν. Ἀμφοτέρης δὲ
φάλαγγος ἐν ἠέρι ῥοῖζον ἰάλλων ἔρρεεν ἀπλανέων
δολιχόσκιος ὄμβρος ὀιστῶν· ὧν ὁ μὲν ἱστὸν ἔβαλλε
μεσαίτατον, ὃς δὲ περήσας ἱστίον εὐδίνητον ἐβόμβεε
σύνδρομος αὔραις, ἄλλος ἔην προτόνοισι πεπαρμένος, ὃς δὲ
μεσόδμῃ κεῖτο πεσών, ἕτερος δὲ δῑ ἠέρος ἰὸς ἀλήτης
ἀκροτάτης ἐτύχησεν ἀερσιλόφοιο κεραίης, σέλμασι δ’ ἄλλος
ἔην τετανυσμένος· ἀγχιφανῆ δὲ ἄλλα κυβερνητῆρος
ἀποπλαγχθέντα κελεύθου ἄστατα πηδαλίοιο διέξεσεν ἄκρα
κορύμβου· καὶ Φλόγιος κλυτότοξος ὑπηνέμιον βέλος ἕλκων
ἴκρια νηὸς ἔβαλλε καὶ οὐκ ἐτύχησε Λυαίου. ἦν δ’ ἐσιδεῖν
κατὰ πόντον ἐύπτερον ἰὸν ἀλήτηι πουλύποδος σκολιοῖο
περιπλεχθέντα κορύμβοις· ἄλλου δ’ ἤμβροτεν ἄλλος· Ἐρυθραίῳ
δὲ σιδήρῳ πομπίλον ἄλλος ἔτυψε καταιχμάζων Διονύσου·
ἔγχεϊ δ’ ἠκόντιζε Κορύμβασος, ὄφρα τυχήσῃ ὁλκαίης
Σατύροιο, παραΐξασα δὲ λόγχη ἰχθύος ὑγροπόροιο κατέγραφε
δίζυγον οὐρὴν θηγαλέῃ γλωχῖνι· τιτυσκόμενος δὲ σιδήρῳ εἰς
σκοπὸν ἀχρήιστον ἀνουτήτου Διονύσου Δηριάδης δόρυ πέμπεν,
ἀποπλαγχθεῖσα δὲ Βάκχου εἰς ῥαχίην δελφῖνος ἐποίπνυε
λοίγιος αἰχμή, κυρτὸς ὅπῃ λοφιῇσι συνάπτεται ἰχθύος
αὐχήν, δελφὶς δ’ αὐτοέλικτος ἐθήμονι κυκλάδι νύσσῃ
ἡμιθανὴς σκίρτησε χορίτιδος ἅλματι Μοίρης· πολλοὶ δ’ ἔνθα
καὶ ἔνθα κυβιστητῆρες ὀλέθρου ἰχθύες ὠρχήσαντο χαρασσομένων
ἀπὸ νώτων. καὶ Στερόπης προμάχιζεν· ἀερσιπόδης δ’ Ἁλιμήδης
χειρὶ λαβὼν πρηῶνα θαλασσοτόκοιο κολώνης ῥῖψεν ἐπ’
ἀντιβίοισιν· ἔδυνε δὲ φοιταλέη νηῦς τρηχαλέου βληθεῖσα λίθου
τροχοειδέι κύκλῳ. καί τις ἀκοντισθεῖσα δῑ ὁλκάδος ὁλκάδι
γείτων ἀμφοτέρας ἔζευξεν ἁλίδρομος ἔγχεος αἰχμή, νῆας
ἐπισφίγξασα δύω ξυνήονι δεσμῷ στεινομένων νεφεληδόν· ἔην δ’
ἑτερόκτυπος ἠχώ. καὶ στόλος ἀμφοτέρων τετράζυγον εἶχεν
Ἐνυώ, ὧν ὁ μὲν ἀντιπόροιο περὶ ῥάχιν αἴθοπος Εὔρου,
ὃς δὲ Λιβὸς δροσεροῖο παρὰ πτερόν, ὃς δὲ Βορῆος, καὶ
Νοτίην παρὰ πέζαν. ἀμοιβαίῃσι δὲ ῥιπαῖς Μορρεὺς μὲν
ταχύγουνος ἀφ’ ὁλκάδος ὁλκάδα βαίνων Βασσαρίδων ἐφόβησεν
ἁλιπτοίητον Ἐνυώ, ἶσος ἀριστεύων καὶ ἐν ὕδασιν· ἀλλὰ ἑ
θύρσῳ Εὔιος οὐτήσας διερῆς ἀνεσείρασε χάρμης, καὶ μογέων
ὀδύνῃσιν ἐπὶ πτόλιν ᾤχετο Μορρεύς. ὄφρα μὲν ἔνθεον
ἕλκος, ὅ μιν λάχε, δαιμονίη χεὶρ λυσιπόνου Βραχμῆνος
ἀκέσσατο Φοιβάδι τέχνῃ, θεσπεσίῃ λάλον ὕμνον ὑποτρύζοντος
ἀοιδῇ, τόφρα δὲ δυσμενέεσσιν ἐπέχραε Λύδιος Ἄρης. τοῖσι
μὲν ἐγρεκύδοιμος ἕην πλόος, εἶχε δ’ Ἐνυὼ ναυτιλίης
προκέλευθον, ἁλισμαράγου δὲ κυδοιμοῦ ἦν κλόνος ἀμφοτέρων
ἑτερότροπος· ἀντιβίων γὰρ ὅσσοι μὲν κραναοῖσιν ὀιστεύοντο
βελέμνοις ἢ φονίοις πετάλοισιν ἢ ἔγχεσιν ἠὲ μαχαίραις,
χεῖρας ἐρετμώσαντες ἀήθεας εἰς μέλαν ὕδωρ ἴθμασιν
ἀσταθέεσσιν ἐτυμβεύοντο θαλάσσης· εἰ δέ τις εἰς ἅλα πῖπτε
τυπεὶς Βρομίοιο μαχητής, αἰθύσσων παλάμας ἐπενήχετο κύματα
τέμνων χερσὶ θαλασσομόθοισιν, ἁλιρροίζῳ δὲ κυδοιμῷ
μαρνάμενος ῥοθίοισι μετ’ ἀνέρας ἔσχισεν ὕδωρ. εἰναλίης δὲ
τάλαντα μάχης ἔκλινε Κρονίων, νίκην ὑδατόεσσαν ἐπεντύνων
Διονύσῳ· καὶ βυθίῳ τριόδοντι κορύσσετο κυανοχαίτης μαρνάμενος
δηίοισι, καὶ ἄβροχον ἡνιοχεύων ἅρμα Ποσειδάωνος ἐβακχεύθη
Μελικέρτης. καὶ πισύραις κατὰ πόντον ἐφιππεύοντες ἀέλλαις
κύματα πυργώσαντες ἐθωρήχθησαν ἀῆται, δυσμενέων ἐθέλοντες
ἀιστῶσαι στίχα νηῶν, οἱ μὲν Δηριαδῆος ἀρηγόνες, οἱ δὲ
Λυαίου· καὶ Ζέφυρος κεκόρυστο, νότος δ’ ἐπεσύρισεν Εὔρῳ,
καὶ Βορέης Θρήισσαν ἄγων ἀντίπνοον αὔρην ἄγρια μαινομένης
ἐπεμάστιε νῶτα θαλάσσης. καὶ στόλον ἰθύνουσα μαχήμονα
Δηριαδῆος ὑσμίνης Ἔρις ἦρχε· Διωνύσοιο δὲ νηῶν Ἰνδοφόνῳ
παλάμῃ κολπώσατο λαίφεα Νίκη. χείλεσι δ’ ἰκμαλέοισι μαχήμονα
κόχλον ἐρείσας εἰναλίῃ σάλπιγγι μέλος μυκήσατο Νηρεύς· καὶ
Θέτις ἐσμαράγησεν ἐνυαλίης μέλος Ἠχοῦς κύμασι πατρῴοισι
προασπίζουσα Λυαίου. Εὐρυμέδων δὲ Κάβειρος ἐθήμονα δαλὸν
ἀείρων ὑσμίνης δόλον εὗρεν ἀρηγόνα· μηκεδανὴν γὰρ νηῦν
ἰδίην ἔφλεξεν ἐκούσιον ἁψάμενος πῦρ· νεύμασι Βακχείοισι
περισκαίρουσα θαλάσσῃ, καὶ λοξαῖς ἑλίκεσσιν ἀφ’ ὁλκάδος
ὁλκάδα βαίνων κύκλον ἐς αὐτοέλικτον ἐνήχετο πυρσὸς ἀλήτης,
καίων ἔνθα καὶ ἔνθα πολυσπερέων στίχα νηῶν. καὶ σέλας
ἀθρήσασα πυριβλήτοιο θαλάσσης Νηρεῒς ἀκρήδεμνος ἐδύσατο
βένθεα πόντου, αἰθομένου φεύγουσα δῑ ὕδατος ἰκμαλέον πῦρ.
χάζετο δ’ Ἰνδὸς ὅμιλος ἐπὶ χθόνα, πόντον ἐάσας· καὶ
Φαέθων ἐγέλασσεν, ὅτι προτέρους μετὰ δεσμοὺς ἐκ πυρὸς
Ἡφαίστοιο πάλιν φύγε ναύμαχος Ἄρης. Δηριάδης δ’ ἀκίχητος
ἰδὼν φλόγα σύνδρομον αὔραις εἰς πεδίον πεπότητο θοώτερα
γούνατα πάλλων, φεύγων ὑγρὸν Ἄρηα θαλασσομόθου Διονύσου.
τεσσαρακοστὸν ἔχει δεδαϊγμένον ὄρχαμον Ἰνδῶν, πῶς δὲ Τύρον
Διόνυσος ἐδύσατο, πατρίδα Κάδμου. οὐ δὲ Δίκην ἀλέεινε
πανόψιον, οὐδὲ καὶ αὐτῆς ἀρραγέος κλωστῆρος ἀκαμπέα νήματα
Μοίρης· ἀλλά μιν ἀθρήσασα πεφυζότα Παλλὰς Ἀθήνη— ἕζετο γὰρ
κατὰ πόντον ἐπὶ προβλῆτος ἐρίπνης, ναύμαχον εἰσορόωσα
κορυσσομένων μόθον Ἰνδων— ἐκ σκοπιῆς ἀνέπαλτο, καὶ ἄρσενα
δύσατο μορφήν· κλεψινόοις δ’ ὀάροισι παρήπαφεν ὄρχαμον
Ἰνδῶν, Μορρέος εἶδος ἔχουσα, χαριζομένη δὲ Λυαίῳ Δηριάδην
ἀνέκοψε, καὶ ὡς ἀλέγουσα κυδοιμοῦ φρικτὸν ἀπερροίβδησεν
ἔπος πολυμεμφέι φωνῇ· Φεύγεις, Δηριάδη; τίνι κάλλιπες Ἄρεα
νηῶν; πῶς δύνασαι ναέτῃσι φανήμεναι; ἢ πόθεν ἄντην ὄψεαι
Ὀρσιβόην μενεδήιον, αἴ κεν ἀκούσῃ Δηριάδην φεύγοντα καὶ οὐ
μίμνοντα γυναῖκας; αἴδεο Χειροβίην ῥηξήνορα, μή σε νοήσῃ
ὑσμίνην ἀσίδηρον ὑποπτήσσοντα Λυαίου, ἣ δόρυ θοῦρον
ἔχουσα καὶ ὀχλίζουσα βοείην μάρνατο Βασσαρίδεσσι, συνεσπομένη
παρακοίτῃ. χάζεό μοι Μορρῆι λιπὼν μόθον· ἢν δ’ ἐθελήσῃς,
αὐτὸς ἀριστεύσω καὶ ἀνάλκιδα Βάκχον ὀλέσσω. πενθερὸν οὐ
καλέσω σε πεφυζότα, σεῖο δὲ κούρης ἔστω Χειροβίης ἕτερος
πόσις· αἰδόμενος γὰρ καλλείψω τεὸν ἄστυ, καὶ ἵξομαι εἰς
χθόνα Μήδων, ἵξομαι εἰς Σκυθίην, ἵνα μὴ σέο γαμβρὸς
ἀκούσω. ἀλλ’ ἐρέεις· ’εὔοπλος ἐμὴ δάμαρ οἶδεν Ἐνυώ.’
εἰσὶν Ἀμαζονίδες περὶ Καύκασον, ὁππόθι πολλαὶ Χειροβίης
πολὺ μᾶλλον ἀριστεύουσι γυναῖκες· κεῖθι δορικτήτην βριαρὴν
ἀνάεδνον ἀκοίτης εἰς γάμον, ἢν ἐθέλω, μίαν ἄξομαι· ἐν
θαλάμοις γὰρ οὐ δέχομαι σέο παῖδα φυγοπτολέμοιο τοκῆος. ὣς
φαμένη παρέπεισεν ἀγήνορα Δηριαδῆα, καί οἱ θάρσος ἔδωκε τὸ
δεύτερον, ὄφρα δαμείη μαρναμένου Βρομίοιο τυπεὶς φθισήνορι
θύρσῳ. καὶ θρασὺς ἀγνώσσων δολίην παρεοῦσαν Ἀθήνην
ψευδομένου Μορρῆος ἐλεγχέα μῦθον ἀκούων χείλεσιν αἰδομένοισι
παρήγορον ἴαχε φωνήν· Φείδεο σῶν ἐπέων· τί με μέμφεαι,
ἄτρομε Μορρεῦ; οὐ πρόμος, οὐ πρόμος οὗτος, ἑὸν δέμας
αἰὲν ἀμείβων. καὶ γὰρ ἀμηχανέω, τίνι μάρναμαι ἢ τίνα
βάλλω· σπεύδων μὲν πτερόεντι βαλεῖν Διόνυσον ὀιστῷ, ἢ
ξίφεϊ πλήξας μέσον αὐχένος, ἢ δόρυ πέμπων οὐτῆσαι ποθέων
διὰ γαστέρος, ἀντὶ Λυαίου πόρδαλιν αἰολόνωτον ἐπαΐσσοντα
κιχάνω... μαρναμένου δὲ λέοντος ἐπείγομαι αὐχένα τέμνειν,
καὶ θρασὺν ἀντὶ λέοντος ὄφιν δασπλῆτα δοκεύω· σπεύδων δ’
ἀντὶ δράκοντος ὀπιπεύω ῥάχιν ἄρκτου· εἰς λοφιὴν δ’
ἐπίκυρτον ἐμὸν δόρυ θοῦρον ἰάλλω, ἀλλὰ μάτην τανύω
δολιχὸν βέλος· ἀντὶ γὰρ ἄρκτου φαίνεται ἠερόφοιτος
ἀνούτατος ἱπταμένη φλόξ. κάπρον ἰδὼν ἐπιόντα βοὸς μυκηθμὸν
ἀκούω, ἀντὶ συός τινα ταῦρον ὑπὲρ λοξοῖο μετώπου παπταίνω
χαροπῇσιν ἀκοντίζοντα κεραίαις ἡμετέρους ἐλέφαντας· ἐγὼ δ’
ἐμὸν ἆορ ἑλίσσω θηρσὶ πολυσπερέεσσι, καὶ οὐχ ἕνα θῆρα
δαμάζω. καὶ φυτὸν ἀθρήσας τανύω βέλος, ἀλλὰ φυγόντος νύσσαν
ἐς ἠερίην ὁρόω κυρτούμενον ὕδωρ. ἔνθεν ἐγὼ τρομέων
πολυφάρμακα θαύματα τέχνης φύλοπιν ἀλλοπρόσαλλον ἀλυσκάζω
Διονύσου· ἀλλὰ πάλιν Βρομίῳ θωρήξομαι, ἄχρις ἐλέγξω
μάγγανα τεχνήεντα δολορραφέος Διονύσου. ὣς εἰπὼν κεκόρυστο
τὸ δεύτερον ἠθάδι λύσσῃ, καὶ πάλιν ἐν πεδίῳ μόθος
ἔβρεμε, μαρναμένῳ δὲ εἰναλίην μετὰ δῆριν ἐθωρήχθη
Διονύσῳ· καὶ προτέρης Βρομίοιο λελασμένος ἔπλετο νίκης,
ὁππότε δενδρήεντι περίπλοκος αὐχένα δεσμῷ ἱκεσίην
πολύευκτον ἀνέσχεθε μάρτυρι Βάκχῳ· ἀλλὰ πάλιν πρόμος ἔσκε
θεημάχος· εἶχε δὲ βουλὴν διχθαδίην, ἢ Βάκχον ἑλεῖν ἢ
δμῶα τελέσσαι. τρὶς μὲν ἑὸν δόρυ πέμπε, καὶ ἤμβροτεν ἠέρα
βάλλων· ἀλλ’ ὅτε δὴ τὸ τέταρτον ἐπέδραμεν οἴνοπι Βάκχῳ
εἰς σκοπὸν ἀχρήιστον ἐπήορον ἔγχος ἰάλλων Δηριάδης
ὑπέροπλος, ἑοῦ συνάεθλον ἀγῶνος γαμβρὸν ἑὸν καλέεσκε, καὶ
οὐκέτι φαίνετο Μορρεύς· ἀλλὰ μεταστρέψασα δολοπλόκον εἶδος
Ἀθήνη δαίμονι βοτρυόεντι παρίστατο· δερκομένου δὲ δείματι
θεσπεσίῳ λύτο γούνατα Δηριαδῆος· ἔγνω δ’ ἀνδρομέης
ἀπατήλιον εἰκόνα μορφῆς Μορρέος ἀντιτύποιο φέρειν μίμημα
προσώπου· καὶ δόλον ἠπεροπῆα σοφῆς ἐνόησεν Ἀθήνης. τὴν μὲν
ἰδὼν Διόνυσος ἐγήθεεν, ἐν κραδίῃ δὲ ψευδομένην γίνωσκε
συναιχμάζουσαν Ἀθήνην. καὶ τότε βοτρυόεις κοτέων βακχεύετο
δαίμων ὑψιτενὴς περίμετρος, ἴσος Παρνησσίδι πέτρῃ· Δηριάδην
δ’ ἐδίωκε ταχύδρομον· αὐτὰρ ὁ φεύγων κοῦφος ἐπειγομέναις
ἐτιταίνετο σύνδρομος αὔραις· ἀλλ’ ὅτε χῶρον ἵκανον, ὅπῃ
πολεμητόκον ὕδωρ κύματι λυσσώοντι γέρων κελάρυζεν Ὑδάσπης,
ἤτοι ὁ μὲν ποταμοῖο παρ’ ᾐόνας ἄπλετος ἔστη, ὡς γενέτην
συνάεθλον ἔχων κελάδοντα μαχητὴν ὑγρὸν ἀκοντιστῆρα
κορυσσομένου Διονύσου, δαίμων δ’ ἀμπελόεις ταμεσίχροα θύρσον
ἰάλλων ἀκρότατον χρόα μοῦνον ἐπέγραφε Δηριαδῆος. αὐτὰρ ὁ
κισσήεντι τυπεὶς φθισήνορι θαλλῷ πατρῴῳ προκάρηνος
ἐπωλίσθησε ῥεέθρῳ, μηκεδανοῖς μελέεσσι γεφυρώσας ὅλον ὕδωρ
αὐτόματος. χρονίην δὲ θεοὶ μετὰ φύλοπιν Ἰνδῶν σὺν Διὶ
παμμεδέοντι πάλιν νόστησαν Ὀλύμπῳ. βάκχοι δ’ ἀμφαλάλαζον
ἀδηρίτου Διονύσου δῆριν ἀνευάζοντες, ἀολλίζοντο δὲ πολλοὶ
ἔγχεσιν οὐτάζοντες ὅλον χρόα Δηριαδῆος. Ὀρσιβόη δ’ ᾤμωξε
πολυθρήνων ἐπὶ πύργων, κείμενον ἀρτιδάικτον ὀδυρομένη
παρακοίτην· πενθαλέοις δ’ ὀνύχεσσι κατέγραφε κύκλα προσώπου,
καὶ σκολιῆς ὤλοψεν ἀκηδέα βότρυν ἐθείρης, καὶ κόνιν
αἰθαλόεσσαν ἑοῦ κατέχευε καρήνου· Χειροβίη δ’ ὀλόλυξε
καταφθιμένοιο τοκῆος, κυανέους δ’ ἤρασσε βραχίονας, ἀργυδέου
δὲ στέρνον ὅλον γύμνωσε διχαζομένοιο χιτῶνος· Πρωτονόη δ’
ἀπέδιλος ἑὰς ξύουσα παρειάς, κύκλα κονισαλέοιο καταισχύνουσα
προσώπου, κλαῖεν ἐπ’ ἀμφοτέροισι καὶ ἀνέρι καὶ γενετῆρι,
διπλόον ἄλγος ἔχουσα, καὶ ἴαχε πενθάδι φωνῇ· Ἆνερ, ἀπ’
αἰῶνος νέος ὤλεο· κὰδ δ’ ἐμὲ χήρην ἔλλιπες ἐν μεγάροισιν
ἀπειρήτην τοκετοῖο· νήπιον οὐ τέκον υἷα παραίφασιν· οὐ μετὰ
νίκην νόστιμον ἄνδρα νόησα τὸ δεύτερον, ἀλλὰ σιδήρῳ αὐτὸς
ἑῷ δέδμητο, καὶ οὔνομα δῶκε ῥεέθροις, καὶ θάνεν ἐν
ξείνοισιν, ὅπως ἐμὸν ἄνδρα καλέσσω ἄσπορον αὐτοδάικτον
ἀνόστιμον ὑγρὸν Ὀρόντην. μύρομαι ἀμφοτέρους καὶ Δηριάδην
καὶ Ὀρόντην, ἶσον ἀποφθιμένους διερὸν μόρον· ἀνδροφόνον
γὰρ Δηριάδην κρύφε κῦμα, ῤόος δ’ ἐκάλυψεν Ὀρόντην. μητέρι
δ’ οὐ γενόμην πανομοίιος· Ὀρσιβόη γὰρ θυγατέρων ἤεισε
καταφθαμένους ὑμεναίους· Πρωτονόης γάμον εἶδεν, ἐδέξατο
γαμβρὸν Ὀρόντην, Χειροβίην δ’ ἔζευξεν ἀνικήτῳ παρακοίτῃ,
ὃν τρομέει καὶ Βάκχος ὁ τηλίκος· ἀμφιέπει μὲν Χειροβίη
ζώοντα φίλον πόσιν, οὐ δέ ἑ θύρσος, οὐ ῥόος ἐπρήνιξεν·
ἐγὼ δ’ ἄρα διπλόα πάσχω, ἀνέρος οἰχομένοιο καὶ ὀλλυμένου
γενετῆρος. λῆγε, μάτην σέο παῖδα παρηγορέουσα, τιθήνη, δός μοι
ἔχειν ἐμὸν ἄνδρα, καὶ οὐ γενετῆρα γοήσω· δεῖξον ἐμοί τινα
παῖδα, παρήγορον ἀνδρὸς ἀνίης. τίς με λαβὼν κομίσειεν ἐς
εὐρυρέεθρον Ὑδάσπην, ὄφρα κύσω φίλον οἶδμα μελισταγέος
ποταμοῖο; τίς με λαβὼν κομίσειεν ἐς ἱερὰ τέμπεα Δάφνης,
ὄφρα περιπτύξαιμι καὶ ἐν προχοῇσιν Ὀρόντην; εἴην ἱμερόεις
καὶ ἐγὼ ῥόος· αἴθε καὶ αὐτἠ δάκρυσιν ὀμβρηθεῖσα
φανήσομαι αὐτόθι πηγή, ἧχι θανὼν εὔυδρος ἐμὸς πόσις
οἶδμα κυλίνδει, εὐνέτις ὑδατόεσσα· καὶ ἔσσομαι οἷα
Κομαιθώ, ἣ πάρος ἱμερόεντος ἐρασσαμένη ποταμοῖο τέρπεται
ἀγκὰς ἔχουσα καὶ εἰσέτι Κύδνον ἀκοίτην, ἀνδράσι πὰρ
Κιλίκεσσι μεμηλότα μῦθον ἀκούω· οὐ μὲν ἐγὼ ποθέουσα
παρέρχομαι ἡδὺν Ὀρόντην, οἷα φυγὰς Περίβοια, καὶ οὔ ποτε
καμπύλον ὕδωρ ἂψ ἀνασειράζουσα φυλάξομαι ὑγρὸν ἀκοίτην.
εἰ δέ μοι οὐ πέπρωτο θανεῖν παρὰ γείτονι Δάφνῃ, κύμασι
πατροπάτωρ με κατακρύψειεν Ὑδάσπης, μὴ Σατύρου κερόεντος ἐν
ἀγκοίνῃσιν ἰαύσω, μὴ Φρύγα κῶμον ἴδω, μὴ κύμβαλα χερσὶ
τινάξω, μὴ τελετὴν τελέσω φιλοπαίγμονα, μηδὲ νοήσω Μαιονίην,
μὴ Τμῶλον ἴδω, μὴ δῶμα Λυαίου ἤ ζυγὰ δουλοσύνης βαρυαχθέα,
μή τις ἐνίψῃ· κούρη Δηριάδαο δοριθρασέος βασιλῆος ληιδίη
μετὰ δῆριν ὑποδρήσσει Διονύσῳ. ὣς φαμένης ἐλεεινὰ
συνεστενάχοντο γυναῖκες, ὧν πάις, ὧν τέθνηκεν ἀδελφεός, ὧς
γενετῆρες ἢ πόσις ἀρτιγένειος ἀώριος. ἐκ δὲ καρήνου
Χειροβίη τίλλουσα κόμην ἤμυξε παρειάς· διχθαδίαις δ’
ὀδύνῃσιν ἱμάσσετο, καὶ γενετῆρα οὐ τόσον ἐστενάχιζεν,
ὅσον νεμέσιζεν ἀκοίτῃ· ἔκλυε γὰρ Μορρῆος ἐρωμανέουσαν
ἀνάγκην καὶ δόλον ἠπεροπῆα σαόφρονα Χαλκομεδείης. καί τινα
μῦθον ἔειπεν ἑὸν ῥήξασα χιτῶνα· Φειδόμενος μελίης γενέτην
ἐμὸν ἔκτανε Μορρεύς· οὐδὲ πέλε φθιμένου τιμήορος·
ἐχθομένην δὲ Χαλκομέδην ποθέων οὐκ ἤλασε θῆλυν Ἐνυώ, ἀλλ’
ἔτι Βασσαρίδεσσι χαρίζεται. εἴπατε, Μοῖραι· τίς φθόνος
Ἰνδῴην πόλιν ἔπραθε; τίς φθόνος ἄφνω ἔχραεν ἀμφοτέρῃσι
θυγατράσι Δηριαδῆος; θνήσκων μὲν κατὰ δῆριν ἑὴν παράκοιτιν
Ὀρόντης Πρωτονόην ἀκόμιστον ἐθήκατο πενθάδα χήρην, Χειροβίην
δ’ ἀπέειπεν ἔτι ζώουσαν ἀκοίτης. γνωτῆς δ’ ἡμετέρης
ὀλοώτερα πήματα πάσχω· Πρωτονόη πόσιν ἔσχεν ἀοσσητῆρα
τιθήνης, Χειροβίη πόσιν ἔσχεν ἑῆς δηλήμονα πάτρης, αἰχμητὴν
ἀνόνητον, ὀπάονα Κυπρογενείης ἄλκιμον, ἀλλοπρόσαλλον,
ὁμοφρονέοντα Λυαίῳ. εἰς ἐμὲ θωρήχθη καὶ ἐμὸς γάμος·
ἡμετέρου γὰρ Μορρέος ἱμείροντος ἐσυλήθη πόλις Ἰνδῶν·
πατρὸς ἐνοσφίσθην χάριν ἀνέρος· ἡ πρὶν ἀγήνωρ καὶ θυγάτηρ
βασιλῆος, ἐγώ ποτε δεσπότις Ἰνδῶν. ἔσσομαι ἀμφιπόλων καὶ
ἐγὼ μία· καὶ τάχα δειλὴ δμωίδα Χαλκομέδειαν ἐμὴν δέσποιναν
ἐνίψω. σήμερον Ἰνδὸν ἔδεθλον ἔχεις, ἀπατήλιε, Μορρεῦ·
αὔριον αὐτοκέλευστος ἐλεύσεαι εἰς χθόνα Λυδῶν, Χαλκομέδης
διὰ κάλλος ὑποδρήσσων Διονύσῳ. ἀμφαδὰ Χαλκομέδης ἔχε
δέμνια, νυμφίε Μορρεῦ· οὐκέτι γὰρ τρομέεις βλοσυρὸν στόμα
Δηριαδῆος. χάζεο, κικλήσκει σε δράκων πάλιν, ὅς σε διώκει
φρουρὸν ἀσυλήτοιο γάμου συριγμὸν ἰάλλων. τοῖα μὲν ἀχνυμένη
βαρυδάκρυος ἔννεπε νύμφη· Πρωτονόη δ’ ὀλόλυξε τὸ δεύτερον.
ἀμφοτέραις δὲ χεῖρας ἐπικλίνασα κατηφέας ἴαχε μήτηρ·
Πατρίδος ἡμετέρης πέσον ἐλπἱδες· οὐκέτι λεύσσω ἀνέρα
Δηριαδῆα καὶ οὐκέτι γαμβρὸν Ὀρόντην. Δηριάδης τέθνηκεν·
ἐσυλήθη πόλις Ἰνδῶν, ἀρραγὲς ἤριπε τεῖχος ἐμῆς χθονός·
αἴθε καὶ αὐτὴν Βάκχος ἑλὼν ὀλέσῃ με σὺν ὀλλυμένῳ
παρακοίτῃ, καί με λαβὼν ῥίψειεν ἐς ὠκυρέεθρον Ὑδάσπην,
γαῖαν ἀναινομένην· ἐχέτω δέ με πενθερὸν ὕδωρ, Δηριάδην δ’
ἐσίδω καὶ ἐν ὕδασι· μηδὲ νοήσω Πρωτονόην ἀέκουσαν
ἐφεσπομένην Διονύσῳ, μή ποτε Χειροβίης ἕτερον γόον οἰκτρὸν
ἀκούσω ἑλκομένης ἐς ἔρωτα δορικτήτων ὑμεναίων· μὴ πόσιν
ἄλλον ἴδοιμι μετ’ ἀνέρα Δηριαδῆα. εἴην Νηιάδεσσιν
ὀμέστιος, ὅττι καὶ αὐτὴν Λευκοθέην ζώουσαν ἐδέξατο
κυανοχαίτης, καὶ μία Νηρεΐδων κικλήσκεται, ἀντὶ δὲ λευκῆς
ἄλλη κυανόπεζα φανήσομαι ὑδριὰς Ἰνώ. τοῖα μὲν ἑλκεχίτωνες
ἐπωδύροντο γυναῖκες ἱστάμεναι στοιχηδὸν ἐρισμαράγων ἐπὶ
πύργων. βάκχοι δ’ ἐκροτάλιζον ἀπορρίψαντες Ἐνυώ, τοῖον ἔπος
βοόωντες ὁμογλώσσων ἀπὸ λαιμῶν· Ἠράμεθα μέγα κῦδος·
ἐπέφνομεν ὄρχαμον Ἰνδῶν. καὶ γελόων Διόνυσος ἐπάλλετο
χάρματι νίκης, ἀμπνεύσας δὲ πόνοιο καὶ αἱματόεντος ἀγῶνος
πρῶτα μὲν ἐκτερέιξεν ἀτυμβεύτων στίχα νεκρῶν, δωμήσας ἕνα
τύμβον ἀπείριτον εὐρέι κόλπῳ ἄκριτον ἀμφὶ πυρὴν
ἑκατόμπεδον· ἀμφὶ δὲ νεκροῖς Μυγδονὶς αἰολόμολπος ἐπέκτυπεν
αἴλινα σύριγξ, καὶ Φρύγες αὐλητῆρες ἀνέπλεκον ἄρσενα
μολπὴν πενθαλέοις στομάτεσσιν, ἐπωρχήσαντο δὲ Βάκχαι ἁβρὰ
μελιζομένοιο Γανύκτορος Εὐάδι φωνῇ· καὶ Κλεόχου Βερέκυντες
ὑπὸ στόμα δίζυγες αὐλοὶ φρικτὸν ἐμυκήσαντο Λίβυν γόον, ὃν
πάρος ἄμφω Σθεννώ τ’ Εὐρυάλη τε μιῇ πολυδειράδι φωνῇ
ἀρτιτόμῳ ῥοιζηδὸν ἐπεκλαύσαντο Μεδούσῃ φθεγγομένων
κεφαλῇσι διηκοσίῃσι δρακόντων, ὧν ἄπο μυρομένων σκολιὸν
σύριγμα κομάων θρῆνον πουλυκάρηνον ἐφημίξαντο Μεδούσης.
παυσάμενος δὲ πόνοιο, καὶ ὕδατι γυῖα καθήρας, ὤπασε
λυσιμόθοισι θεουδέα κοίρανον Ἰνδοῖς, κρινάμενος Μωδαῖον· ἐπὶ
ξυνῷ δὲ κυπέλλῳ Βάκχοις δαινυμένοισι μιῆς ἥψαντο τραπέζης
ξανθὸν ὕδωρ πίνοντες ἀπ’ οἰνοπόρου ποταμοῖο. καὶ χορὸς
ἄσπετος ἔσκεν· ἐπεσκίρτησε δὲ πολλὴ Βασσαρὶς οἰστρήεντι
πέδον κρούουσα πεδίλῳ, καὶ Σάτυρος βαρύδουπον ἐπιρρήσσων
χθόνα ταρσῷ λοξὰ κυβιστητῆρι ποδῶν βακχεύετο παλμῷ, πῆχυν
ἐπικλίνων μανιώδεος αὐχένι Βάκχης· καὶ πρυλέες Βρομίοιο
συνωρχήσαντο βοείαις, καὶ τροχαλῆς κλονέοντες ἐνόπλια κύκλα
χορείης ῥυθμὸν ἐμιμήσαντο φερεσσακέων Κορυβάντων, καὶ στρατὸς
ἱππήων κορυθαιόλον εἰς χορὸν ἔστη νίκην πανδαμάτειραν
ἀνευάζων Διονύσου· οὐδέ τις ἄψοφος ἦεν· ὁμογλώσσῳ δ’
ἀλαλητῷ εἰς πόλον ἑπτάζωνον ἀνέδραμεν εὔιος ἠχώ. ἀλλ’
ὅτε λυσιπόνοιο παρήλυθε κῶμος ἑορτῆς, νίκης ληίδα πᾶσαν
ἑλὼν μετὰ φύλοπιν Ἰνδῶν ἀρχαίης Διόνυσος ἑῆς ἐμνήσατο
πάτρης, λύσας ἑπταέτηρα θεμείλια δηιοτῆτος. καὶ δηίων ὅλον
ὄλβον ἐληίζοντο μαχηταί ὧν ὁ μὲν Ἰνδὸν ἴασπιν, ὁ δὲ
γραπτῆς ὑακίνθου Φοιβάδος εἶχε μέταλλα καὶ ἔγχλοα νῶτα
μαράγδου· ἄλλος ἐυκρήπιδος ὑπὸ σκοπιῇσιν Ἰμαίου ὄρθιον
ἴχνος ἔπειγε δορικτήτων ἐλεφάντων, ὅς δὲ παρ’ Ἡμωδοῖο
βαθυσπήλυγγι κολώνῃ ἤλασεν Ἰνδῴων μετανάστιον ἅρμα λεόντων
κυδιόων, ἕτερος δὲ κατ’ αὐχένος ἅμμα πεδήσας Μυγδονίην
ἔσπευδεν ἐς ᾐόνα πόρδαλιν ἕλκειν· καὶ Σάτυρος πεφόρητο,
φιλακρήτῳ δὲ πετήλῳ στικτὸν ἔχων προκέλευθον ἐκώμασε
τίγριν ἱμάσσων· ἄλλος ἄγων νόστησεν ἑῇ Κυβεληίδι νύμφῃ
φυταλιὴν εὔοδμον ἁλιτρεφέων δονακήων, καὶ λίθον ἀστράπτουσαν
Ἐρυθραίης γέρας ἅλμης· πολλὴ δ’ ἐκ θαλάμοιο σὺν ἀρτιγάμῳ
παρακοίτῃ ληιδίη πλοκάμων μελανόχροος ἕλκετο νύμφη, δέσμιον
αὐχένα δοῦλον ὑποζεύξασα λεπάδνῳ. χειρὶ δὲ κουφίζουσα
ῥυηφενέος χύσιν ὄλβου εἰς σκοπιάς Τμώλοιο θεόσσυτος ἤιε
Βάκχη, κῶμον ἀνευάζουσα παλιννόστῳ Διονύσῳ. καὶ στρατιῇ
Διόνυσος ἐδάσσατο ληίδα χάρμης λαὸν ὅλον συνάεθλον
ὑπότροπον οἴκαδε πέμπων Ἰνδῴην μετὰ δῆριν· ἀπεσσεύοντο δὲ
λαοὶ μάρμαρα κουφίζοντες Ἑώια δῶρα θαλάσσης, ὄρνεά τ’
αἰολόμορφα· παλιννόστῳ δὲ πορείῃ κῶμον ἀνευάζοντες
ἀνικήτῳ Διονύσῳ πάντες ἐβακχεύοντο, πολυκμήτοιο λιπόντες
μνῆστιν ὅλου πολέμοιο, Βορειάδι σύνδρομον αὔρῃ σκιδναμένην·
καὶ ἕκαστος ἔχων ἀναθήματα νίκης ὄψιμον εἰς δόμον ἦλθε
παλίνδρομος. ἀντί δὲ πάτρης Ἀστέριος τότε μοῦνος
ἀνιπτοπόδων σχεδὸν Ἄρκτων Φάσιδος ἀμφὶ ῥέεθρον ἀθαλπέι
νάσσατο γαίῃ Μασσαγέτην παρὰ κόλπον, ἑοῦ γενέταο τοκῆος
ναίων ἀστερόεντος ὑπὸ σφυρὰ δύσνιφα Ταύρου, φεύγων Κνώσσιον
ἄστυ καὶ ἀρσενόπαιδα γενέθλην, Πασιφάην στυγέων καὶ ἑὸν
Μίνωα τοκῆα, καὶ Σκυθίην προβέβουλεν ἑῆς χθονός· αὐτὰρ ὁ
μούνοις Βάκχος ἑοῖς Σατύροισι καὶ Ἰνδοφόνοις ἄμα Βάκχαις
Καυκασίην μετὰ δῆριν Ἀμαζονίου ποταμοῖο Ἀρραβίης ἐπέβαινε
τὸ δεύτερον, ἧχι θαμίζων λαὸν ἀβακχεύτων Ἀράβων ἐδίδαξεν
ἀείρειν μυστιπόλους νάρθηκας· ἀεξιφύτοιο δὲ λόχμης Νύσια
Βοτρυόεντι κατέστεφεν οὔρεα θαλλῷ. Ἀρραβίης δὲ τένοντα
βαθύσκιον ἄλσος ἐάσας ἀτραπὸν Ἀσσυρίην διεμέτρεε πεζὸς
ὁδίτης, καὶ Τυρίων μενέαινεν ἰδεῖν χθόνα πατρίδα Κάδμου·
κεῖθι γὰρ ἴχνος ἔκαμψε, καὶ ἄσπετα πέπλα δοκεύων θάμβεεν
Ἀσσυρίης ἑτερόχροα δαίδαλα τέχνης, ἄργυφον εἰσορόων
Βαβυλωνίδος ἔργον Ἀράχνης· καὶ Τυρίῃ σκοπίαζε δεδευμένα
φάρεα κόχλῳ, πορφυρέους σπινθῆρας ἀκοντίζοντα θαλάσσης, ἧχι
κύων ἁλιεργὸς ἐπ’ αἰγιαλοῖσιν ἐρέπτων ἐνδόμυχον χαροπῇσι
γενειάσι θέσκελον ἰχθὺν χιονέας πόρφυρε παρηίδας αἵματι
κόχλου, χείλεα φοινίξας διερῷ πυρί, τῷ ποτε μούνῳ φαιδρὸν
ἁλιχλαίνων ἐρυθαίνετο φᾶρος ἀνάκτων. καὶ πόλιν ἀθρήσας
ἐπεγήθεεν, ἣν ἐνοσίχθων οὐ διερῷ μίτρωσεν ὅλῳ ζωστῆρι
θαλάσσης, ἀλλὰ τύπον λάχε τοῖον Ὀλύμπιον, οἷον ὑφαίνει
ἀγχιτελὴς λείπουσα μιῇ γλωχῖνι σελήνη. καί οἱ ὀπιπεύοντι
μέσην χθόνα σύζυγον ἅλμῃ διπλόον ἔλλαχε θάμβος, ἐπεὶ
Τύρος εἰν ἁλὶ κεῖται εἰς χθόνα μοιρηθεῖσα, συναπτομένη δὲ
θαλάσσῃ τριχθαδίαις λαγόνεσσι μίαν ξυνώσατο μίτρην· νηχομένῃ
δ’ ἀτίνακτος ὁμοίιος ἔπλετο κούρῃ, καὶ κεφαλὴν καὶ στέρνα
καὶ αὐχένα δῶκε θαλάσσῃ, χεῖρας ἐφαπλώσασα μέση διδυμάονι
πόντῳ, γείτονι λευκαίνουσα θαλασσαίῳ δέμας ἀφρῷ, καὶ πόδας
ἀμφοτέρους ἐπερείσατο μητέρι γαίῃ. καὶ πόλιν ἐννοσίγαιος
ἔχων ἀστεμφέι δεσμῷ νυμφίος ὑδατόεις περινήχεται, οἷα
συνάπτων πήχεϊ παφλάζοντι περίπλοκον αὐχένα νύμφης. καὶ
Τύρον εἰσέτι Βάκχος ἐθάμβεε, τῇ ἔνι μούνῃ βουκόλος
ἀγχικέλευθος ὁμίλεε γείτονι ναύτῃ συρίζων παρὰ θῖνα, καὶ
αἰπόλος ἰχθυβολῆι δίκτυον αἶ ἐρύοντι, καὶ ἀντιτύποισιν
ἐρετμοῖς σχιζομένων ὑδάτων ἐχαράσσετο βῶλος ἀρότρῳ·
εἰναλίης δ’ ὀάριζον ὁμήλυδες ἐγγύθι λόχμης ποιμένες...
ὑλοτόμοισι, καὶ ἔβρεμεν εἰν ἑνὶ χώρῳ φλοῖσβος ἁλός,
μύκημα βοῶν, ψιθύρισμα πετήλων, πεῖσμα, φυτόν, πλόος, ἄλσος,
ὕδωρ, νέες, ὁλκάς, ἐχέτλη, μῆλα, δόναξ, δρεπάνη, σκαφίδες,
λίνα, λαίφεα, θώρηξ. καὶ τάδε παπταίνων πολυθαμβέα ῥήξατο
φωνήν· Νῆσον ἐν ἠπείρῳ πόθεν ἔδρακον; εἰ θέμις εἰπεῖν,
τηλίκον οὕ ποτε κάλλος ἐσέδρακον· ὑψιτενῆ γὰρ δένδρεα
συρίζει παρὰ κύματα, Νηρεΐδος δὲ φθεγγομένης κατὰ πόντον
Ἀμαδρυὰς ἐγγὺς ἀκούει, καὶ Τυρίοις πελάγεσσι καὶ
ἀγχιάλοισιν ἀρούραις πνείων ἐκ Λιβάνοιο μεσημβρινὸς ἁβρὸς
ἀήτης ἄσθματι καρποτόκῳ προχέει νηοσσόον ἀήτην, ψύχων
ἀγρονόμον καὶ ναυτίλον εἰς πλόον ἕλκων, καὶ χθονίην
δρεπάνην βυθίῃ πελάσασα τριαίνῃ φθέγγεται ὑγρομέδοντι
θαλυσιὰς ἐνθάδε Δηώ, κωφῆς ἄβροχον ἅρμα καθιππεύοντι
γαλήνης, ἰθύνειν δρόμον ἶσον ὁμοζήλων ἐπὶ δίφρων, ὄμπνια
μαστίζουσα μετάρσια νῶτα δρακόντων. ὦπι πασιμέλουσα, τύπος
χθονός, αἰθέρος εἰκών, συμφυέος τρίπλευρον ἔχεις τελαμῶνα
θαλάσσης. ὣς εἰπὼν παράμειβε δῑ ἄστεος ὄμμα τιταίνων· καί
οἱ ὀπιπεύοντι λιθογλώχινες ἀγυιαὶ μαρμαρυγὴν ἀνέφαινον
ἀμοιβαίοιο μετάλλου· καὶ προγόνου δόμον εἶδεν Ἀγήνορος,
ἔδρακεν αὐλὰς καὶ θάλαμον Κάδμοιο, καὶ ἁρπαμένης ποτὲ
νύμφης Εὐρώπης ἀφύλακτον ἐδύσατο παρθενεῶνα, μνῆστιν ἔχων
κερόεντος ἑοῦ Διός· ἀρχεγόνους δὲ πηγὰς θάμβεε μᾶλλον ὅπῃ
χθονίου διὰ κόλπου νάματος ἐκχυμένου παλινάγρετον εἰς μίαν
ὤρην χεύμασιν αὐτογόνοισι πολυτρεφὲς ἔλυεν ὕδωρ· εἶδεν
Ἀβαρβαρέης γόνιμον ῥόον, ἔδρακε πηγὴν Καλλιρόην ἐρόεσσαν
ἐπώνυμον, εἶδε καὶ αὐτῆς ἁβρὸν ἐρευγομένης Δροσερῆς
νυμφήιον ὕδωρ. ἀλλ’ ὅτε πάντα νόησεν ἑῷ φιλοτερπέι θυμῷ,
εἰς δόμον Ἀστροχίτωνος ἐκώμασε, καὶ πρόμον ἄστρων τοῖον
ἔπος βοόων ἐκαλέσσατο μύστιδι φωνῇ· Ἀστροχίτων Ἤρακλες,
ἄναξ πυρός ὄρχαμε κόσμου, ἠέλιε, βροτέοιο βίου δολιχόσκιε
ποιμήν, ἱππεύων ἑλικηδὸν ὅλον πόλον αἴθοπι δίκῃ, υἷα
χρόνου λυκάβαντα δυωδεκάμηνον ἑλίσσων, κύκλον ἄγεις μετὰ
κύκλον· ἀφ’ ὑμετέροιο δὲ δίφρου γήραϊ καὶ νεότητι ῥέει
μορφούμενος αἰών· μαῖα σοφῆς ὠδῖνος ἀμήτορος εἰκόνα Μήνης
ὠδίνεις τριέλικτον, ὅτε δροσόεσσα Σελήνη σῆς λοχίης ἀκτῖνος
ἀμέλγεται ἀντίτυπον πῦρ, ταυρείην ἐπίκυρτον ἀολλίζουσα
κεραίην· παμφαὲς αἰθέρος ὄμμα, φέρεις τετράζυγι δίφρῳ χεῖμα
μετὰ φθινόπωρον, ἄγεις θέρος εἶαρ ἀμείβων. νὺξ μὲν
ἀκοντιστῆρι διωκομένη σέο πυρσῷ χάζεται ἀστήρικτος, ὅτε
ζυγὸν ἄργυφον ἕλκων ἀκροφανὴς ἵππειος ἱμάσσεται ὄρθιος
αὐχήν, σεῖο δὲ λαμπομένοιο φαάντερον οὐκέτι λάμπων ποικίλος
εὐφαέεσσι χαράσσεται ἄστρασι λειμών, χεύμασι δ’ ἀντολικοῖο
λελουμένος Ὠκεανοῖο σεισάμενος γονόεσσαν ἀθαλπέος ἰκμάδα
χαίτης ὄμβρον ἄγεις φερέκαρπον, ἐπ’ εὐώδινι δὲ Γαίῃ
ἠερίης ἠῷον ἐρεύγεαι ἀρδμὸν ἐέρσης, καὶ σταχύων ὠδῖνας
ἀναλδαίνεις σέο δίσκῳ ῥαίνων ζωοτόκοιο δῑ αὔλακος ὄμπνιον
ἀκτήν. Βῆλος ἐπ’ Εὐφρήταο, Λίβυς κεκλημένος Ἄμμων, Ἆπις
ἔφυς Νειλῷος, Ἄραψ Κρόνος, Ἀσσύριος Ζεύς· καὶ ξύλα
κηώεντα φέρων γαμψώνυχι ταρσῷ χιλιέτης σοφὸς ὄρνις ἐπ’
εὐόδμῳ σέο βωμῷ φοίνιξ, τέρμα βίοιο φέρων αὐτόσπορον
ἀρχήν, τίκτεται ἰσοτύποιο χρόνου παλινάγρετος εἰκών, λύσας
δ’ ἐν πυρὶ γῆρας ἀμείβεται ἐκ πυρὸς ἥβην· εἴτε Σάραπις
ἔφυς, Αἰγύπτιος ἀννέφελος Ζεύς, εἰ Κρόνος, εἰ Φαέθων
πολυώνυμος, εἴτε σὺ Μίθρης, ἠέλιος Βαβυλῶνος, ἐν Ἑλλάδι
Δελφὸς Ἀπόλλων εἰ Γάμος, ὃν σκιεροῖσιν Ἔρως ἔσπειρεν
ὀνείροις μιμηλῆς τελέων ἀπατήλιον ἵμερον εὐνῆς, ἐκ Διὸς
ὑπνώοντος ὅτε γλωχῖνι μαχαίρης αὐτογάμῳ σπόρον ὑγρὸν
ἐπιξύσαντος ἀρούρης οὐρανίαις λιβάδεσσιν ἐμαιώθησαν
ἐρίπναι, εἴτε σὺ Παιήων ὀδυνήφατος, εἰ πέλες Αἰθὴρ
ποικίλος, Ἀστροχίτων δὲ φατίζεαι—ἐννύχιοι γὰρ οὐρανὸν
ἀστερόεντες ἐπαυγάζουσι χιτῶνες—· οὔασιν εὐμενέεσσιν ἐμὴν
ἀσπάζεο φωνήν. τοῖον ἔπος Διόνυσος ἀνήρυγεν. ἐξαπίνης δὲ
ἔνθεον εἶδος ἔχων θεοδέγμονος ἔνδοθι νηοῦ Ἀστροχίτων
ἤστραψε· πυριγλήνου δὲ προσώπου μαρμαρυγὴν ῥοδόεσσαν
ἀπηκόντιζον ὀπωπαί· καὶ θεὸς αἰγλήεις παλάμην ὤρεξε
Λυαίῳ, ποικίλον εἷμα φέρων, τύπον αἰθέρος, εἰκόνα κόσμου,
στίλβων ξανθὰ γένεια καὶ ἀστερόεσσαν ὑπήνην· καί μιν
ἐυφραίνων φιλίῃ μείλιξε τραπέζῃ. αὐτὰρ ὁ θυμὸν ἔτερπεν
ἀδαιτρεύτῳ παρὰ δείπνῳ ψαύων ἀμβροσίης καὶ νέκταρος· οὐ
νέμεσις δέ, εἰ γλυκὺ νέκταρ ἔπινε μετὰ γλάγος ἄμβροτον
Ἥρης· εἴρετο δ’ Ἀστροχίτωνα χέων φιλοπευθέα φωνήν·
Ἀστροχίτων με δίδασκε, τύπῳ χθονός, εἰκόνι νήσου, τίς θεὸς
ἄστυ πόλισσε, τίς ἔγραφεν οὐρανίη χείρ; τίς σκοπέλους
ἀνάειρε καὶ ἐρρίζωσε θαλάσσῃ; τίς κάμε δαίδαλα ταῦτα;
πόθεν λάχον οὔνομα πηγαί; τίς χθονὶ νῆσον ἔμιξεν ὁμόζυγα
μητρὶ θαλάσσῃ; εἶπε· καὶ Ἡρακλέης φιλίῳ μειλίξατο μύθῳ·
Βάκχε, σὺ μὲν κλύε μῦθον· ἐγὼ δέ σε πάντα διδάξω. ἐνθάδε
φῶτες ἔναιον, ὁμόσπορος οὕς ποτε μούνους ἀενάου κόσμοιο
συνήλικας ἔδρακεν Αἰών, ἁγνὸν ἀνυμφεύτοιο γένος χθονός,
ὧν τότε μορφὴν αὐτομάτην ὤδινεν ἀνήροτος ἄσπορος ἰλύς·
οἳ πόλιν ἰσοτύπων δαπέδων αὐτόχθονι τέχνῃ πετραίοις
ἀτίνακτον ἐπυργώσαντο θεμέθλοις. καί ποτε πηγαίῃσι παρ’
εὐύδροισι χαμευναῖς ἠελίου πυρόεντος ἱμασσομένης χθονὸς
ἀτμῷ τερψινόου Ληθαῖον ἀμεργόμενοι πτερὸν Ὕπνου εὗδον
ὁμοῦ, κραδίῃ δὲ φιλόπτολιν οἶστρον ἀέξων γηγενέων στατὸν
ἴχνος ἐπῃώρησα καρήνῳ, καὶ βροτέου σκιοειδὲς ἔχων
ἴνδαλμα προσώπου θέσφατον ὀμφήεντος ἀνήρυγον ἀνθερεῶνος·
ὕπνον ἀποσκεδάσαντες ἀεργέα, παῖδες ἀρούρης, τεύξατέ μοι
ξένον ἅρμα βατῆς ἁλός· ὀξυτόμοις δὲ κόψατέ μοι πελέκεσσι
ῥάχιν πιτυώδεος ὕλης· τεύξατέ μοι σοφὸν ἔργον· ὑπὸ
σταμίνεσσι δὲ πυκνοῖς ἰκρία γομφώσαντες ἐπασσυτέρῳ τινὶ
κόσμῳ συμφερτὴν ἀτίνακτον ἀρηρότι δήσατε δεσμῷ, δίφρον
ἁλός, σχεδίην πρωτόπλοον, ἣ διὰ πόντου ὑμέας ὀχλίζειε·
καὶ ἀγκύλον ἄκρον ἀπ’ ἄκρου πρωτοπαγὲς δόρυ μακρὸν ὅλον
στήριγμα δεχέσθω· ἰκρία δὲ σταμίνεσσιν ἀρηρότα δήσατε
κύκλῳ, τοίχου δουρατέου πυκινὸν τύπον· ὑψιτενὲς δὲ
σφιγγόμενον δεσμοῖσι μέσον ξύλον ὄρθιον ἔστω· καὶ λίνεον
πλατὺ φᾶρος ἐφάψατε δούρατι μέσσῳ, συμπλεκέας δὲ κάλωας
ἀμοιβαδίς, ὧν ἀπὸ δεσμῶν ἐκταδὸν ἠερίῳ κολπώσατε φᾶρος
ἀήτῃ ἔγκυον ἐξ ἀνέμου νηοσσόον· ἀρτιπαγῆ δὲ φράξατε
λεπταλέοισι σεσηρότα δούρατα γόμφοις, πυκνὰ περιστρώσαντες
ὁμοζυγέων ἐπὶ τοίχων ῥίπεσιν οἰσυΐνοις, μὴ φώριον οἶδμα
χυθείη ἐνδόμυχον γλαφυροῖο κεχηνότι δούρατος ὁλκῷ. καὶ
σχεδίης οἴηκα κυβερνητῆρα πορείης ὑγρῆς ἀτραπιτοῖο
πολύστροφον ἡνιοχῆα πάντοθι δινεύοντες, ὅπῃ νόος ὑμέας
ἕλκει, δουρατέῳ κενεῶνι χαράξατε νῶτα θαλάσσης, εἰσόκε
χῶρον ἵκοισθε μεμορμένον, ὁππόθι δισσαὶ ἀσταθέες πλώουσιν
ἀλήμονες εἰν ἁλὶ πέτραι, ἃς Φύσις Ἀμβροσίας ἐπεφήμισεν,
αἷς ἔνι θάλλει ἥλικος αὐτόρριζον ὁμόζυγον ἔρνος ἐλαίης,
πέτρης ὑγροπόροιο μεσόμφαλον· ἀκροτάτοις δὲ αἰετὸν ἀθρήσητε
παρεδρήσσοντα κορύμβοις καὶ φιάλην εὔτυκτον· ἀπὸ φλογεροῖο
δὲ δένδρου θαμβαλέους σπινθῆρας ἐρεύγεται αὐτόματον πῦρ, καὶ
σέλας ἀφλεγέος περιβόσκεται ἔρνος ἐλαίης· καὶ φυτὸν
ὑψιπέτηλον ἕλιξ ὄφις ἀμφιχορεύει, ἀμφότερον βλεφάροισι καὶ
οὔασι θάμβος ἀέξων· οὐ γὰρ ἀερσιπότητον ἐς αἰετὸν ἄψοφος
ἕρπων λοξὸς ἀπειλητῆρι δράκων περιβάλλεται ὁλκῷ, οὐδὲ
διαπτύων θανατηφόρον ἰὸν ὀδόντων ὄρνιν ἑαῖς γενύεσσι
κατεσθίει, οὐδὲ καὶ αὐτὸς αἰετὸς ἑρπηστῆρα πολυσπείρητον
ἀκάνθαις ἁρπάξας ὀνύχεσσι μετάρσιος ἠέρα τέμνει, οὐδέ μιν
ὀξυόδοντι καταγράψειε γενείῳ· οὐδέ τανυπρέμνοιο φυτοῦ
πεφορημένος ὄζοις πυρσὸς ἀδηλήτου περιβόσκεται ἔρνος
ἐλαίης, οὐδὲ δρακοντείων φολίδων σπείρημα μαραίνει σύννομον
ἀγχικέλευθον, ὁμοπλεκέων δὲ καὶ αὐτῶν οὐ πτερύγων ὄρνιθος
ἐφάπτεται ἁλλόμενον πῦρ, ἀλλὰ φυτοῦ κατὰ μέσσα φίλον σέλας
ἀτμὸν ἰάλλει· οὐδὲ κύλιξ ἀτίνακτος ἐπήορος ὑψόθι πίπτει
σειομένων ἀνέμοισιν ὀλισθήσασα κορύμβων. καὶ σοφὸν
ἀγρεύσαντες ὁμόχρονον ὄρνιν ἐλαίης αἰετὸν ὑψιπέτην
ἱερεύσατε κυανοχαίτῃ, λύθρον ἐπισπένδοντες ἁλιπλανέεσσι
κολώναις καὶ Διὶ καὶ μακάρεσσι· καὶ ἄστατος οὐκέτι πέτρη
πλάζεται ὑγροφόρητος, ἀκινήτοις δὲ θεμέθλοις αὐτομάτη
ζωσθεῖσα συνάπτεται ἄζυγι πέτρῃ. πήξατε δ’ ἀμφοτέραις
ἐπικείμενον ἄστυ κολώναις ἀμφοτέρης ἑκάτερθεν ἐπὶ κρηπῖδι
θαλάσσης.’ τοῖον ἔπος μαντῷον ἀνήρυγον· ἐγρόμενοι δὲ
Γηγενέες δεδόνηντο, καὶ οὔασιν αἰὲν ἑκάστου θέσκελος
ἀπλανέων ἐπεβόμβεε μῦθος ὀνείρων. τοῖσι δ’ ἐγὼ τέρας ἄλλο
μετὰ πτερόεντας ὀνείρους ἀχνυμένοις ἀνέφηνα, φιλόκτιτον
ἦθος ἀέξων ἐσσόμενος πολιοῦχος· ὑπερκύψας δὲ θαλάσσης
ἀντίτυπον μίμημα φέρων ἰσόζυγι μορφῇ εἰς πλόον
αὐτοδίδακτον ἐνήχετο ναυτίλος ἰχθύς· τὸν τότε παπταίνοντες
ἐοικότα νηὶ θαλάσσης καὶ πλόον εὐποίητον ἄτερ καμάτοιο
μαθόντες, καὶ σχεδίην πήξαντες ὁμοίιον ἰχθύι πόντου
ναυτιλίης τύπον ἶσον ἐμιμήσαντο θαλάσσης. καὶ πλόος ἦν·
πισύρων δὲ λίθων ἰσοελκέι φόρτῳ ναυτιλίην ἰσόμετρον
ἐπιστώσαντο θαλάσσῃ, καὶ γεράνων ἀτίνακτον ἐμιμήσαντο
πορείην. αἳ στομάτων ἔντοσθεν ἀοσσητῆρα κελεύθου λᾶαν
ἐλαφρίζουσι καταχθέα, μή ποτε κείνων ἱπταμένων πτερὰ κοῦφα
παραπλάγξειεν ἀήτης, εἰσόκε χῶρον ἐκεῖνον ἐσέδρακον, ἧχι
θυέλλαις εἰς πλόον αὐτοκέλευθον ἐναυτίλλοντο κολῶναι. καὶ
σχεδίην ἔστησαν ἁλιστεφάνῳ παρὰ νήσῳ, καὶ σπιλάδων
ἐπέβαινον, ὅπῃ φυτὸν ἦεν Ἀθήνης. τοῖσι δὲ μαιομένοισιν
ἐφέστιον ὄρνιν ἐλαίης αἰετὸς ἠερόφοιτος ἑκούσιον εἰς
μόρον ἔστη· Γηγενέες δὲ λαβόντες ἐύπτερον ἔνθεον ἄγρην,
ἂψ ἀνασειράζοντες ὀπισθοτόνοιο καρήνου γυμνὸν ἐφαπλώσαντες
ἐλεύθερον ἀνθερεῶνα, αἰετὸν αὐτοκέλευθον ἐδαιτρεύσαντο
μαχαίρῃ Ζηνὶ καὶ ὑγρομέδοντι· δαϊζομένου δὲ σιδήρῳ
ἔμφρονος οἰωνοῖο νεοσφαγέων ἀπὸ λαιμῶν θέσκελον ἔρρεεν
αἷμα, θαλασσοπόρους δὲ κολώνας δαιμονίαις λιβάδεσσιν
ἐπερρίζωσε θαλάσσῃ ἄγχι Τύρου παρὰ πόντον· ἐπ’ ἀρραγέεσσι
δὲ πέτραις Γηγενέες βαθύκολπον ἐδωμήσαντο τιθήνην. σοὶ μέν,
ἄναξ Διόνυσε, πεδοτρεφὲς αἷμα Γιγάντων ἔννεπον αὐτολόχευτον
Ὀλύμπιον, ὄφρα δαείης ὑμετέρων προγόνων Τυρίην αὐτόχθονα
φύτλην· ἀμφὶ δὲ πηγάων μυθήσομαι· ἀρχέγονοι γὰρ παρθενικαὶ
πάρος ἦσαν ἐχέφρονες, ὧν ἐπὶ μίτρῃ θερμὸς Ἔρως
κεχόλωτο, καὶ ἱμερόεν βέλος ἕλκων τοῖον ἀλεξιγάμοισιν ἔπος
ξυνώσατο Νύμφαις· *(νηὶς Ἀβαρβαρέη φιλοπάρθενε, δέξο καὶ
αὐτὴ τοῦτο βέλος, τό περ ἔσχεν ὅλη φύσις· ἐνθάδε πήξω
παστάδα Καλλιρόης, Δροσερῆς δ’ ὑμέναιον ἀείσω. ἀλλ’ ἐρέεις·
μεθέπω διερὸν γένος, ἐκ δὲ ῥοάων αὐτοτελὴς γενόμην, καὶ
ἐμὴ τροφὸς ἔπλετο πηγή. νηιὰς ἦν Κλυμένη καὶ ἀπόσπορος
Ὠκεανοῖο· ἀλλὰ γάμοις ὑπόειξεν, ἐνυμφεύθη δὲ καὶ αὐτή,
ὡς ἴδε λάτριν Ἔρωτος ἀρείονα κυανοχαίτην οἴστρῳ Κυπριδίῳ
δεδονημένον· ἀρχέγονος δὲ Ὠκεανὸς ποταμοῖσι καὶ ὕδασι πᾶσι
κελεύων Τηθύος οἶδεν ἔρωτα καὶ εὐύδρους ὑμεναίους. τέτλαθι
καὶ σὺ φέρειν ἴσα Τηθύι. τοσσατίης δὲ ἐξ ἁλὸς αἷμα
φέρουσα καὶ οὐκ ὀλίγης ἀπὸ πηγῆς ἱμείρει Γαλάτεια
μελιζομένου Πολυφήμου, καὶ βυθίη χερσαῖον ἔχει πόσιν, ἐκ δὲ
θαλάσσης πηκτίδι θελγομένη μετανάστιος εἰς χθόνα βαίνει. καὶ
πηγαὶ δεδάασιν ἐμὸν βέλος· οὔ σε διδάξω ἵμερον ὑδατόεντα·
ποθοβλήτοιο δὲ πηγῆς ἔκλυες ὑγρὸν ἔρωτα Συρηκοσίης
Ἀρεθούσης· Ἀλφειὸν δεδάηκας, ὃς ἰκμαλέῳ παρὰ παστῷ
ὑδρηλαῖς παλάμαις περιβάλλεται ἠθάδα Νύμφην. πηγῆς αἷμα
φέρουσα τί τέρπεαι ἰοχεαίρῃ; Ἄρτεμις οὐ βλάστησεν ἀφ’
ὕδατος, ὡς Ἀφροδίτη. ἔννεπε Καλλιρόῃ· Δροσερῇ μὴ κρύπτε
καὶ αὐτῇ. Κύπριδι μᾶλλον ὄφελλες ἄγειν χάριν, ὅττι καὶ
αὐτὴ αὐχένα κάμψεν Ἔρωτι, καὶ εἰ τροφός ἐστιν Ἐρώτων.
δέχνυσο κέντρα πόθοιο, καὶ ὑγρονόμον σε καλέσσω εἰς γενεήν,
ἐς ἔρωτα κασιγνήτην Ἀφροδίτης.) τοῖον ἔπος κατέλεξεν·
ὀπισθοτόνοιο δὲ τόξου τριπλόα πέμπε βέλεμνα, καὶ εὐύδρῳ
παρὰ παστῷ Νηιάδων φιλότητι συνήρμοσεν υἷας ἀρούρης, καὶ
Τυρίης ἔσπειρε θεηγενὲς αἷμα γενέθλης. τοῖα μὲν Ἡρακλέης
πρόμος αἰθέρος ἔννεπε Βάκχῳ τερψινόοις ὀάροισιν· ὁ δέ
φρένα τέρπετο μύθῳ, καὶ πόρεν Ἡρακλῆι, τὸν οὐρανίη κάμε
τέχνη, χρυσοφαῆ κρητῆρα σελασφόρον· Ἡρακλέης δὲ ἀστραίῳ
Διόνυσον ἀνεχλαίνωσε χιτῶνι καὶ θεὸν ἀστροχίτωνα Τύρου
πολιοῦχον ἐάσας Ἀσσυρίης ἑτέρης ἐπεβήσατο Βάκχος ἀρούρης.
πρῶτον τεσσαρακοστὸν ἔχει, πίθεν υἱέι Μύρρης ἄλλην Κύπριν
ἔτικτεν Ἀμυμώνην Ἀφροδίτη. ἄρτι μέν ὀφρυόεντος ὑπὲρ
Λιβάνοιο καρήνων πήξας ἀγλαόκαρπον ἐπὶ χθονὶ βότρυν ὀπώρης
οἰνοτόκους ἐμέθυσσεν ὅλης κενεῶνας ἀρούρης· καὶ Παφίης
δόμον εἶδε γαμήλιον· ἡμερίδων δὲ ἔρνεσιν ἀρτιφύτοισι
βαθύσκιον ἄλσος ἐρέψας ἀμπελόεν πόρε δῶρον Ἀδώνιδι καὶ
Κυθερείῃ. καὶ Χαρίτων χορὸς ἦεν· ἀεξιφύτοιο δὲ λόχμης
ἡμερίδων ζωστῆρι θορὼν ἐπιβήτορι παλμῷ κισσὸς ἀερσιπότητος
ἐμιτρώθη κυπαρίσσῳ ἀλλὰ θεμιστοπόλου Βερόης παρὰ γείτονι
πέζῃ ὕμνον Ἀμυμώνης, Λιβανηίδες εἴπατε Μοῦσαι, καὶ βυθίου
Κρονίδαο καὶ εὐύμνοιο Λυαίου Ἄρεα κυματόεντα καὶ
ἀμπελόεσσαν Ἐνυώ. ἔστι πόλις Βερόη, βιότου τρόπις, ὅρμος
Ἐρώτων, ποντοπαγής, εὔνησος, ἐύχλοος, οὖ ῥάχις ἰσθμοῦ
στεινὴ μῆκος ἔχοντος, ὅπῃ διδύμης μέσος ἅλμης κύμασιν
ἀμφοτέροισιν ἱμάσσεται ὄρθιος αὐχήν· ἀλλὰ τὰ μὲν
βαθύδενδρον ὑπὸ ῥάχιν αἴθοπος Εὔρου Ἀσσυρίῳ Λιβάνῳ
παραπέπταται, ἧχι πολίταις ὄρθια συρίζουσα βιοσσόος ἔρχεται
αὔρη, εὐόδμοις ἀνέμοισι τινασσομένων κυπαρίσσων... σύννομος
ἰχθυβολῆι γέρων ἐμελίζετο ποιμήν. καί δόμος ἀγρονόμων, ὅθι
πολλάκις ἐγγύθι λόχμης Πανὶ μελιζομένῳ δρεπανηφόρος ἤντετο
Δηώ, καί τις ἐφ’ ἱστοβοῆι γεωμόρος αὐχένα κάμψας, ῥαίνων
ἀρτιχάρακτον ὀπισθοβόλῳ χθόνα καρπῷ, γείτονι μηλοβοτῆρι
παρὰ σφυρὰ φορβάδος ὕλης, σφίγξας σύζυγα ταῦρον, ὁμίλεε
κυρτὸς ἀροτρεύς. ἄλλα δὲ πὰρ πελάγεσσιν ἔχει πόλις, ἧχι
τιταίνει στέρνα Ποσειδάωνι, καὶ ἔμβρυον αὐχένα κούρης πήχεϊ
μυδαλέῳ περιβάλλεται ὑγρὸς ἀκοίτης, πέμπων ὑδατόεντα
φιλήματα χείλεσι νύμφης· καὶ βυθίη ἀπὸ χειρὸς ὁμευνέτις
ἠθάδι κόλπῳ ἕδνα Ποσειδάωνος ἁλίτροφα πώεα λίμνης
δέχνυται, ἰχθυόεντα πολύχροα δεῖπνα τραπέζης, εἰναλίῃ Νηρῆος
ἐπισκαίροντα τραπέζῃ, ἀρκτῴην παρὰ πέζαν, ὅπῃ βαθυκύμονος
ἀκτῆς μηκεδανῷ κενεῶνι βορήιος ἕλκεται αὐλών. ἀμφὶ δέ
τερψινόοιο μεσημβρινὸν αὐχένα γαίης εἰς ῥαχίην Νοτίην
ψαμαθώδεές εἰσιν ἀταρποὶ εἰς χθόνα Σιδονίην, ὅθι ποικίλα
δένδρεα κήπων καὶ σταφυλαὶ κομόωσι, τανυπτόρθοις δὲ πετήλοις
δάσκιος ἀπλανέεσσι τιταίνεται οἶμος ὁδίταις. δοχμώσας δὲ
ῥέεθρον ἐπ’ ᾐόνι πόντος ἀράσσει ἀμφὶ δύσιν κυανωπόν,
ὅπῃ λιγυηχέι ταρσῷ ἑσπερίων Ζεφύροιο καθιππεύοντος ἐναύλων
συριγμῷ δροσόεντι Λίβυς ῥιπίζεται ἀγκών, ἀνθεμόεις ὅθι
χῶρος, ὅπῃ παρὰ γείτονι πόντῳ φυταλιαὶ θαλέουσι, καὶ
εὐπετάλων ἀπὸ δένδρων ἄσθματι βομβήεντι μελίζεται ἔμπνοος
ὕλη. ἐνθάδε φῶτες ἔναιον ὁμήλικες ἠριγενείης, οὓς Φύσις
αὐτογένεθλος ἀνυμφεύτῳ τινὶ θεσμῷ ἤροσε νόσφι γάμων,
ἀπάτωρ, ἀλόχευτος, ἀμήτωρ, ὁππότε συμμιγέων ἀτόμων
τετράζυγι δεσμῷ ὕδατι καὶ πυρόεντι πεφυρμένον ἠέρος ἀτμῷ
σύζυγα μορφώσασα σοφὸν τόκον ἄσπορος ἰλὺς ἔμπνοον ἐψύχωσε
γονὴν ἐγκύμονι πηλῷ, οἶς Φύσις εἶδος ὄπασσε τελεσφόρον·
ἀρχεγόνου γὰρ Κέκροπος οὐ τύπον εἶχον, ὃς ἰοβόλῳ ποδὸς
ὁλκῷ γαῖαν ἐπιξύων ὀφιώδεϊ σύρετο ταρσῷ, νέρθε δράκων,
καὶ ὕπερθεν ἀπ’ ἰξύος ἄχρι καρήνου ἀλλοφυὴς ἀτέλεστος
ἐφαίνετο δίχροος ἀνήρ· οὐ τύπον ἄγριον εἶχον Ἐρεχθέος,
ὃν τέκε Γαίης αὔλακι νυμφεύσας γαμίην Ἥφαιστος ἐέρσην·
ἀλλὰ θεῶν ἴνδαλμα γονῆς αὐτόχθονι ῥίζῃ πρωτοφανής
χρύσειος ἐμαιώθη στάχυς ἀνδρῶν. καί Βερόης νάσσαντο πόλιν
πρωτόσπορον ἕδρην, ἣν Κρόνος αὐτὸς ἔδειμε, σοφῆς ὅτε
νεύματι Ῥείης ὀκρυόεν θέτο δόρπον ἑῷ πολυχανδέι λαιμῷ.
καί λίθον Εἰλείθυιαν ἔων βεβριθότι φόρτῳ, θλιβομένης
πολύπαιδος ἀκοντιστῆρα γενέθλης, χανδὸν ὅλου ποταμοῖο ῥόον
νεφεληδὸν ἀφύσσων στήθεϊ παφληάφοντι μογοστόκον ἔστασεν
ὕδωρ, λύσας γαστέρος ὄγκον· ἐπασσυτέρους δὲ διώκων
δισσοτόκους υἱῆας ἀνήρυγεν ἔγκυος αὐχήν, πορθμὸν ἔχων
τοκετοῖο λεχώιον ἀνθερεῶνα· Ζεὺς τότε κοῦρος ἔην, ἔτι που
βρέφος· οὔ ποτε πυκνῷ θερμὸν ἀνασχίζουσα νέφος βητάρμονι
παλμῷ ἀστεροπὴ σελάγιζε, καὶ οὐ Τιτηνίδι χάρμῃ Ζηνὸς
ἀοσσητῆρες ὀιστεύοντο κεραυνοί· οὐδὲ συνερχομένων νεφέων
μυκήτορι ῥόμβῳ βρονταίη βαρύδουπος ἐβόμβεεν ὄμβριος ἠχώ.
ἀλλὰ πόλις Βερόη προτέρη πέλεν, ἣν ἅμα γαίῃ πρωτοφανὴς
ἐνόησεν ὁμήλικα σύμφυτος Αἰών· οὐ τότε Ταρσὸς ἔην
τερψίμβροτος, οὐ τότε Θήβη, οὐ τότε Σάρδιες ἦσαν, ὅπῃ
Πακτωλίδος ὄχθης χρυσὸν ἐρευγομένης ἀμαρύσσεται ὄλβιος
ἰλύς, Σάρδιες, Ἠελίοιο συνήλικες· οὐ γένος ἀνδρῶν, οὐ τότε
τις πόλις ἦεν Ἀχαιιάς, οὐδὲ καὶ αὐτὴ Ἀρκαδίη προσέληνος·
ἀνεβλάστησε δὲ μούνη πρεσβυτέρη Φαέθοντος, ὅθεν φάος ἔσχε
Σελήνη. καὶ φθαμένη χθόνα πᾶσαν, ἑῷ παμμήτορι κόλπῳ
ἠελίου νεοφεγγὲς ἀμελγομένη σέλας αἴγλης καὶ φάος
ὀψιτέλεστον ἀκοιμήτοιο Σελήνης, πρώτη κυανέης ἀπεσείσατο
κῶνον ὀμίχλης, καὶ χάεος ζοφόεσσαν ἀπεστυφέλιξε καλύπτρην·
καὶ φθαμένη Κύπροιο καὶ Ἴσθμιον ἄστυ Κορίνθου πρώτη Κύπριν
ἔδεκτο φιλοξείνῳ πυλεῶνι ἐξ ἁλὸς ἀρτιλόχευτον, ὅτε
βρυχίην Ἀφροδίτην οὐρανίης ὤδινεν ἀπ’ αὔλακος ἔγκυον
ὕδωρ, ὁππόθι νόσφι γάμων ἀρόσας ῥόον ἄρσενε λύθρῳ
αὐτοτελὴς μορφοῦτο θυγατρογόνῳ γόνος ἀφρῷ, καὶ Φύσις
ἔπλετο μαῖα· συναντέλλων δὲ θεαίνῃ στικτὸς ἱμάς, στεφανηδὸν
ἐπ’ ἰξύι κύκλον ἑλίξας, αὐτομάτῳ ζωστῆρι δέμας μίτρωσεν
ἀνάσσης. καὶ θεὸς ἰχνεύουσα δῑ ὕδατος ἄψοφον ἀκτὴν οὐ
Πάφον, οὐκ ἐπὶ Βύβλον ἀνέδραμεν, οὐ πόδα χέρσῳ Κωλιάδος
ῥηγμῖνος ἐφήρμοσεν, ἀλλὰ καὶ αὐτῶν ὠκυτέρῃ στροφάλιγγι
παρέτρεχεν ἄστυ Κυθήρων· καὶ χρόα φυκιόεντι περιτρίψασα
κορύμβῳ πορφυρέη πέλε μᾶλλον· ἀκυμάντοιο δὲ πόντου χεῖρας
ἐρετμώσασα θεητόκον ἔσχισεν ὕδωρ νηχομένη, καὶ στέρνον
ἐπιστορέσασα θαλάσσῃ σιγαλέην ἀνέκοπτε χαρασσομένην ἅλα
ταρσῷ, καὶ δέμας ᾐώρησε, διχαζομένης δὲ γαλήνης ποσσὶν
ἀμοιβαίοισιν ὀπίστερον ὤθεεν ὕδωρ· καὶ Βερόης ἐπέβαινε·
ποδῶν δ’ ἐπίβαθρα θεαίνης ἐξ ἁλὸς ἐρχομένης ναέτης
ἐψεύσατο Κύπρου. πρώτη Κύπριν ἔδεκτο· καὶ ὑψόθι γείτονος
ὅρμου αὐτοφυεῖς λειμῶνες ἐρευγόμενοι βρύα ποίης ἤνθεον
ἔνθα καὶ ἔνθα, πολυψαμάθῳ δ’ ἐνὶ κόλπῳ ἠιόνες ῥοδέοισιν
ἐφοινίσσοντο κορύμβοις, πέτρη δ’ ἀφριόωσα θυώδεος ἔγκυος
οἴνου πορφυρέην ὠδῖνα χαραδραίῳ τέκε μαζῷ, ληναίαις
λιβάδεσσι κατάσκιον ὄμβρον ἐέρσης... ἀργεννὴ κελάρυζε
γαλαξαίῳ χύσις ὁλκῷ· αὐτοχύτου δὲ μύροιο μετάρσιον ἀτμὸν
ἑλίσσων ἠερίους ἐμέθυσσε πόρους εὔοδμος ἀήτης. καὶ τότε
θοῦρον Ἔρωτα, γονῆς πρωτόσπορον ἀρχήν, ἁρμονίης κόσμοιο
φερέσβιον ἡνιοχῆα, ἀρτιφανὴς ὤδινεν ἐπ’ ὀφρύσι γείτονος
ὅρμου· καὶ πάις ὠκυπόδης, κόπον ἄρσενα ποσσὶ τινάξας,
γαστρὸς ἀμαιεύτοιο μογοστόκον ἔφθασεν ὥρην, μητρὸς
ἀνυμφεύτοιο μεμυκότα κόλπον ἀράξας, θερμὸς ἔτι πρὸ τόκοιο·
κυβιστητῆρι δὲ παλμῷ δινεύων πτερὰ κοῦφα πύλας ὤιξε
λοχείης. καὶ ταχὺ αἰγλήεντι θορὼν ἐπί μητρὸς ἀγοστῷ
ἄστατος ἀκλινέεσσιν Ἔρως ἀνεπάλλετο μαζοῖς, στήθεϊ
παιδοκόμῳ τετανυσμένος· εἶχε δὲ φορβῆς ἵμερον αὐτοδίδακτον·
ἀνημέλκτοιο δὲ θηλῆς ἄκρα δακὼν γονίμων λιβάδων τεθλιμμένον
ὄγκῳ οἰδαλέων ἀκόρητος ὅλον γλάγος ἔσπασε μαζῶν. ῥίζα
βίου, Βερόη, πολίων τροφός, εὖχος ἀνάκτων, πρωτοφανής,
Αἰῶνος ὁμόσπορε, σύγχρονε κόσμου, ἕδρανον Ἑρμείαο, Δίκης
πέδον, ἄστυ θεμίστων, ἔνδιον Εὐφροσύνης, Παφίης δόμος,
οἶκος Ἐρώτων, Βάκχου τερπνὸν ἔδεθλον, ἐναύλιον ἰοχεαίρης,
Νηρεΐδων ἀνάθημα, Διὸς δόμος, Ἄρεος αὐλή, Ὀρχομενὸς
Χαρίτων, Λιβανηίδος ἄστρον ἀρούρης, Τηθύος ἰσοέτηρος,
ὁμόδρομος Ὠκεανοῖο, ὃς Βερόην ἐφύτευσεν ἑῷ πολυπίδακι
παστῷ Τηθύος ἰκμαλέοισιν ὁμιλήσας ὑμεναίοις, ἥν περ
Ἀμυμώνην ἐπεφήμισαν, εὖτέ ἑ μήτηρ ὑδρηλῆς φιλότητος
ὑποβρυχίῃ τέκεν εὐνῇ ἀλλά τις ὁπλοτέρη πέλεται φάτις,
ὅττί μιν αὐτὴ ἀνδρομέης Κυθέρεια κυβερνήτειρα γενέθλης
Ἀσσυρίῳ πάνλευκον Ἀδώνιδι γείνατο μήτηρ· καὶ δρόμον
ἐννεάκυκλον ἀναπλήσασα Σελήνης φόρτον ἐλαφρίζει· φθάμενος δέ
μιν ὠκέι ταρσῷ, ἐσσομένων κήρυκα, Λατινίδα δέλτον, ἀείρων,
εἰς Βερόης ὠδῖνα μογοστόκος ἤλυθεν Ἑρμῆς, καὶ Θέμις
Εἰλείθυια, καὶ οἰδαλέου διὰ κόλπου στεινομένης ὠδῖνος
ἀναπτύξασα καλύπτρην ὀξὺ βέλος κούφιζε πεπαινομένου τοκετοῖο,
θεσμὰ Σόλωνος ἔχουσα· πιεζομένη δὲ λοχείῃ λυσιτόκῳ βαρὺ
νῶτον ἐπικλίνασα θεαίνῃ Κύπρις ἀνωδίνεσκε, καὶ Ἀτθίδος
ὑψόθι βίβλου παῖδα σοφὴν ἐλόχευσε, Λακωνίδες οἷα γυναῖκες
υἱέας ὠδίνουσιν ἐπ’ εὐκύκλοιο βοείης· καὶ τόκον
ἀρτιλόχευτον ἀπέπτυε θήλεϊ κόλπῳ ἄρσενα μαῖαν ἔχουσα
δικασπόλον υἱέα Μαίης· καὶ βρέφος εἰς φάος ἦγεν.
ἐχυτλώσαντο δέ κούρην τέσσαρες ἄστεα πάντα διιππεύοντες
ἀῆται, ἐκ Βερόης ἵνα γαῖαν ὅλην πλήσωσι θεμίστων· τῇ δὲ
λοχευομένῃ πρωτάγγελος εἰσέτι θεσμῶν Ὠκεανὸς πόρε χεῦμα
λεχώιον ἰξύι κόσμου ἀενάῳ τελαμῶνι χέων μιτρούμενον ὕδωρ·
χερσὶ δὲ γηραλέῃσιν ἐς ἀρτιτόκου χρόα κούρης σπάργανα πέπλα
Δίκης ἀνεκούφισε σύντροφος Αἰών, μάντις ἐπεσσομένων, ὅτι
γήραος ἄχθος ἀμείβων, ὡς ὄφις ἀδρανέων φολίδων σπείρημα
τινάξας, ἔμπαλιν ἡβήσειε λελουμένος οἴδμασι θεσμῶν·
θεσπεσίην δὲ θύγατρα λοχευομένης Ἀφροδίτης σύνθροον
ἐκρούσαντο μέλος τετράζυγες Ὧραι. καὶ Παφίης ὠδῖνα
τελεσσιγόνοιο μαθόντες θῆρες ἐβακχεύοντο· λέων δέ τις ἁβρὸν
ἀθύρων χείλεϊ μειλιχίῳ ῥαχίην ἠσπάζετο ταύρου, ἀκροτέροις
στομάτεσσι φίλον μυκηθμὸν ἰάλλων, καὶ τροχαλῇ βαρύδουπον
ἐπιρρήσσων πέδον ὁπλῇ ἵππος ἀνεκροτάλιζε γενέθλιον ἦχον
ἀράσσων, καὶ ποδὸς ὑψιπόροιο θορὼν ἐπιβήτορι παλμῷ
πόρδαλις αἰολόνωτος ἐπεσκίρτησε λαγωῷ, ὠρυγῆς δ’ ὀλόλυγμα
χέων φιλοπαίγμονι λαιμῷ ἀδρύπτοις γενύεσσι λύκος προσπτύξατο
ποίμνην, καί τις ἐνὶ ξυλόχοισι λιπών κεμαδοσσόον ἄγρην,
ἄλλον ἔχων γλυκὺν οἶστρον, ἁμιλλητῆρι χορείῃ ὀρχηστὴρ
ἐρίδαινε κύων βητάρμονι κάπρῳ, καὶ πόδας ὀρθώσασα,
περιπλεχθεῖσα δὲ δειρῇ, ἄρκτος ἀδηλήτῳ δαμάλην ἠγκάσσατο
δεσμῷ, πυκνὰ δὲ κυρτώσασα φιλέψιον ἄντυγα κόρσης πόρτις
ἀνεσκίρτησε, δέμας λιχμῶσα λεαίνης, ἡμιτελές μύκημα νέων
πέμπουσα γενείων, καὶ φιλίων ἐλέφαντι δράκων ἔψαυεν
ὀδόντων· καὶ δρύες ἐφθέγξαντο· γαληναίῳ δὲ προσώπῳ ἠθάδα
πέμπε γέλωτα φιλομμειδὴς Ἀφροδίτη, τερπομένων ὁρόωσα λεχώια
παίγνια θηρῶν. πᾶσι μὲν ἀμφελέλιζε γεγηθότα κύκλον ὀπωπῆς,
πᾶσιν ὁμοῦ· μούνην δὲ συῶν οὐκ ἤθελε λεύσσειν τερπωλήν,
ἅτε μάντις, ἐπεί συὸς εἰκόνι μορφῆς Ἄρης καρχαρόδων
θανατηφόρον ἰὸν ἰάλλων ζηλομανὴς ἤμελλεν Ἀδώνιδι πότμον
ὑφαίνειν. καὶ Βερόην γελόωσαν ἔτι βρέφος ἅμματι χειρῶν
δεξαμένη παρὰ μητρὸς ὅλου κόσμοιο τιθήνη παρθένος Ἀστραίη,
χρυσέης θρέπτειρα γενέθλης, ἔννομα παππάζουσαν ἀνέτρεφεν
ἔμφρονι μαζῷ· παρθενίῳ δὲ γάλακτι ῥοὰς βλύζουσα θεμίστων
χείλεα παιδὸς ἔδευσε, καὶ ἔβλυεν εἰς στόμα κούρης Ἀτθίδος
ἡδυτόκοιο περιθλίψασα μελίσσης δαιδαλέην ὠδῖνα πολυτρήτοιο
λοχείης, κηρία φωνήεντα σοφῷ κεράσασα κυπέλλῳ· εἴ ποτε
διψαλέη ποτὸν ᾔτεεν, ὤρεγε κούρῃ Πύθιον Ἀπόλλωνι λάλον
πεφυλαγμένον ὕδωρ ἢ ῥόον Ἰλισσοῖο, τὸν ἔμπνοον Ἀτθίδι
Μούσῃ Πιερικαὶ δονέουσιν ἐπ’ ᾐόνι Φοιβάδες αὖραι· καὶ
στάχυν ἀστερόεντα περιγνάμψασα κορύμβῳ χρύσεον, οἷά περ
ὁρμόν, ἐπ’ αὐχένι θήκατο κούρης. κοῦραι δ’ ἁβρὰ λοετρὰ
χορίτιδες Ὀρχομενοῖο ἀμφίπολοι Παφίης μεμελημένον ἐννέα
Μούσαις ἐκ κρήνης ἀρύοντο νοήμονος ἵππιον ὕδωρ. καὶ Βερόη
βλάστησεν ὁμόδρομος ἰοχεαίρῃ, δίκτυα θηρητῆρος ἀερτάζουσα
τοκῆος· καὶ Παφίης ὅλον εἶδος ὁμόγνιον εἶχε τεκούσης καὶ
πόδας αἰγλήεντας· ὑπερκύψασα δὲ πόντου χιονέῳ σκαίρουσα
Θέτις βητάρμονι ταρσῷ ἄλλην ἀργυρόπεζαν ἴδεν Θέτιν·
αἰδομένη δὲ κρύπτετο δειμαίνουσα πάλιν στόμα Κασσιεπείης.
Ἀσσυρίην δ’ ἑτέρην δεδοκημένος ἄζυγα κούρην Ζεὺς πάλιν
ἐπτοίητο, καἰ ἤθελεν εἶδος ἀμεῖψαι· καί νύ κε φόρτον
Ἔρωτος ἔχων ταυρώπιδι μορφῇ ἀκροβαφὴς πεφόρητο δῑ ὕδατος
ἴχνος ἐρέσσων, κουφίζων ἀδίαντον ὑπὲρ νώτοιο γυναῖκα, εἰ
μὴ μνῆστις ἔρυκε βοοκραίρων ὑμεναίων Σιδονίς, ἀστερόεν δὲ
μέλος ζηλήμονι λαιμῷ νυμφίος Εὐρώπης μυκήσατο, Ταῦρος
Ὀλύμπου, μὴ βοὸς ἰσοτύποιο δῑ αἰθέρος εἰκόνα τεύχων
ποντοπόρων στήσειε νεώτερον ἄστρον Ἐρώτων· καὶ Βερόην
διεροῖσιν ὀφειλομένην ὑμεναίοις γνωτῷ λεῖπεν ἄκοιτιν,
ἐπιχθονίης περὶ νύμφης ὑσμίνην γαμίης πεφυλαγμένος
ἐννοσιγαίου. τοίη ἔην Βερόη, Χαρίτων θάλος· εἴ ποτε κούρη
λαροτέρην σίμβλοιο μελίρρυτον ἤπυε φωνήν, ἡδυεπὴς ἀκόρητος
ἐφίστατο χείλεσι Πειθὼ καὶ πινυτὰς οἴστρησεν ἀκηλήτων
φρένας ἀνδρῶν· Ἀσσυρίης δ’ ἔκρυπτον ὁμήγυριν ἥλικος ἥβης
ὀφθαλμοὶ γελόωντες, ἀκοντιστῆρες Ἐρώτων, φαιδροτέραις
χαρίτεσσιν, ὅσον πλέον ἄστρα καλύπτει ἀννεφέλους ἀκτῖνας
ἀκτῖνας ὀιστεύουσα Σελήνη πλησιφαής· λευκοὶ δὲ παρὰ σφυρὰ
νείατα κούρης πορφυρέοις μελέεσσιν ἐφοινίσσοντο χιτῶνες. οὐ
νέμεσίς ποτε τοῦτο, καὶ εἰ πλέον ἥλικος ἥβης τηλίκον
ἔλλαχεν εἶδος, ἐπεί νύ οἱ ἀμφὶ προσώπῳ κάλλεα διχθαδίων
ἀμαρύσσετο φαιδρὰ τοκήων. τὴν τότε Κύπρις ἰδοῦσα, νοήμονος
ἔγκυος ὀμφῆς, ὠκυτέρην ἐλέλιζε περιστρωφῶσα μενοινήν, καὶ
νόον ἱππεύσασα περὶ χθόνα πᾶσαν ἀλήτην φαιδρὰ παλαιγενέων
διεμέτρεε βάθρα πολήων, ὅττι φερωνυμίην ἑλικώπιδος εἶχε
Μυκήνης στέμματι τειχιόεντι περιζωσθεῖσα Μυκήνη Κυκλώπων
κανόνεσσι, καὶ ὡς νοτίῳ παρὰ Νείλῳ Θήβης ἀρχεγόνοιο
φερώνυμος ἔπλετο Θήβη· καὶ Βερόης μενέαινεν ἐπώνυμον ἄστυ
χαράξαι, ἀντιτύπων μεθέπουσα φιλόπτολιν οἶστρον Ἐρώτων.
φραζομένη δὲ Σόλωνος ἀλεξικάκων στίχα θεσμῶν δόχμιον ὄμμα
τίταινεν ἐς εὐρυάγυιαν Ἀθήνην, γνωτῆς ζῆλον ἔχουσα
δικασπόλον· ἐσσυμένῳ δὲ ἠερίην ἁψῖδα διερροίζησε πεδίλῳ
εἰς δόμον Ἀρμονίης παμμήτορος, ὁππόθι νύμφη εἴκελον οἶκον
ἔναιε τύπῳ τετράζυγι κόσμου ἀρραγέες πισύρεσσιν ἐμιτρώθησαν
ἀήταις· καὶ δόμον ἐρρύοντο περίτροχον εἰκόνα κόσμου δμωίδες
ἔνθα καὶ ἔνθα· μεριζομένων δὲ θυρέτρων Ἀντολίη θεράπαινα
πύλην περιδέδρομεν Εὔρου, καὶ Ζεφύρου πυλεῶνα Δύσις,
θρέπτειρα Σελήνης, καὶ Νότιον πυρόεντα Μεσημβριὰς εἶχεν
ὀχῆα, καὶ πυκινὴν νεφέεσσι, παλυνομένην δὲ χαλάζῃ ἄρκτος
ὑποδρήστειρα πύλην ἐπέτασσε Βορῆος. κεῖθι Χάρις προθοροῦσα,
συνέμπορος ἀφρογενείῃ, Εὔρου κόψε θύρετρον Ἐώιον·
ἐνδόμυχος δὲ Ἀντολίης κροκόεντος ἀρασσομένου πυλεῶνος
ἄνδραμεν Ἀστυνόμεια διάκτορος, ἱσταμένην δὲ Κύπριν
ἐσαθρήσασα παρὰ προπύλαια μελάθρου ποσσὶ παλιννόστοισι
προάγγελος ἦλθεν ἀνάσσῃ. ἡ μὲν ἐποιχομένη πολυδαίδαλον
ἱστὸν Ἀθήνης κερκίδι πέπλον ὕφαινεν· ὑφαινομένου δὲ
χιτῶνος πρώτην γαῖαν ἔπασσε μεσόμφαλον, ἀμφὶ δὲ γαίῃ
οὐρανὸν ἐσφαίρωσε τύπῳ κεχαραγμένον ἄστρων, συμφερτὴν δὲ
θάλασσαν ἐφήρμοσε σύζυγι γαίῃ· καὶ ποταμοὺς ποίκιλλεν, ἐπ’
ἀνδρομέῳ δὲ μετώπῳ ταυροφυὴς μορφοῦτο κερασφόρος ἔγχλοος
εἰκών· καὶ πυμάτην παρὰ πέζαν ἐυκλώστοιο χιτῶνος ὠκεανὸν
κύκλωσε περίδρομον ἄντυγι κόσμου. ἀμφίπολος δέ οἱ ἦλθε καὶ
ἐγγύθι θήλεος ἱστοῦ ἱσταμένην ἤγγειλε παρὰ προθύροις
Ἀφροδίτην. καὶ θεός, ὡς ἤκουσε, μίτους ῥίψασα χιτῶνος
θέσκελον ἱστοπόνων ἀπεσείσατο κερκίδα χειρῶν· καὶ ταχινὴ
πυκάσασα δέμας χιονώδεϊ πέπλῳ φαιδροτέρη χρυσέης ὑπερίζανεν
ἠθάδος ἕδρης, δεχνυμένη Κυθέρειαν, ἀναΐξασα δὲ θώκου
τηλεφανῆ κύδηνεν ἐπερχομένην Ἀφροδίτην. καὶ Παφίην ἵδρυσεν
ἐπὶ θρόνον ἐγγὺς ἀνάσσης Εὐρυνόμη τανύπεπλος· ἀτυζομένου
δὲ προσώπου Κύπριν ὀπιπεύουσα κατηφέι μάρτυρι μορφῇ
παντρόφος Ἁρμονίη φιλίῳ μειλίξατο μύθῳ· Ῥίζα βίου,
Κυθέρεια φυτοσπόρε, μαῖα γενέθλης, ἐλπὶς ὅλου κόσμοιο, τεῆς
ὑπὸ νεύματι βουλῆς ἀπλανέες κλώθουσι πολύτροπα νήματα
Μοῖραι... ... εἰρομένῃ θέσπιζε, καὶ ὡς βιότοιο τιθήνη, ὡς
τροφὸς ἀθανάτων, ὡς σύγχρονος ἥλικι κόσμῳ, εἰπέ· τίνι
πτολίων βασιληίδος ὄργανα φωνῆς λυσιπόνων ἀτίνακτα φυλάσσεται
ἡνία θεσμῶν ; ὅττι πολυχρονίοιο πόθου δεδονημένον οἴστρῳ
Ἥρης κέντρον ἔχοντα κασιγνήτων ὑμεναίων εἰς χρόνον
ἱμείροντα τριηκοσίων ἐνιαυτῶν Ζῆνα γάμοις ἔζευξα· χάριν δέ
μοι ἄξιον ἔργων μισθὸν ἑοῦ θαλάμοιο νοήμονι νεῦσε καρήνῳ,
ὅττι μιῇ πολίων, ὧν ἔλλαχον, ἐγγυαλίξει θεσμὰ Δίκης,
ποθέω δὲ δαήμεναι, εἰ χθονὶ Κύπρου ἠὲ Πάφῳ τάδε δῶρα
φυλάσσεται ἠὲ Κορίνθῳ ἢ Σπάρτῃ, Λυκόοργος ὅθεν πέλεν,
ἠὲ καὶ αὐτῆς κούρης ἡμετέρης Βερόης εὐήνορι πάτρῃ. ἀλλὰ
δίκης ἀλέγιζε καὶ ἁρμονίην πόρε κόσμῳ Ἁρμονίη γεγαυῖα
βιοσσόος· εἰς σὲ γὰρ αὐτὴ πέμψεν ἐπειγομένην με θεμιστοπόλων
τροφὸς ἀνδρῶν, παρθένος ἀστερόεσσα· τὸ δὲ πλέον ἔννομος
Ἑρμῆς τοῦτο γέρας μεθέηκε, βιαζομένους ἵνα μούνη ἀνέρας,
οὓς ἔσπειρα, γάμου θεσμοῖσι σαώσω. ὣς φαμένην θάρσυνε θεὰ
καὶ ἀμείβετο μύθῳ· Γίνεο θαρσαλέη, μὴ δείδιθι, μῆτερ
Ἐρώτων· ἑπτὰ γὰρ ἐν πινάκεσσιν ἔχω μαντήια κόσμου, καὶ
πίνακες γεγάασιν ἐπώνυμοι ἑπτὰ πλανήτων. πρῶτος ἐυτροχάλοιο
φερώνυμός ἐστι Σελήνης· δεύτερος Ἑρμείαο πίναξ χρύσειος
ἀκούει στίλβων, ᾧ ἔνι πάντα τετεύχαται ὄργια θεσμῶν·
οὔνομα σὸν μεθέπει ῥοδόεις τρίτος· ὑμετέρου γὰρ ἀστέρος
Ἠῴοιο φέρει τύπον· ἑπταπόρων δὲ τέτρατος Ἠελίοιο
μεσόμφαλός ἐστι πλανήτων· πέμπτος ἐρευθιόων πυρόεις
κικλήσκεται Ἄρης· καὶ Φαέθων Κρονίδαο φατίζεται ἕκτος
ἀλήτης· ἕβδομος ὑψιπόροιο Κρόνου πέλεν οὔνομα φαίνων. τοῖς
ἔνι ποικίλα πάντα μεμορμένα θέσφατα κόσμου γράμματι
ξοινικόεντι γέρων ἐχάραξεν Ὀφίων. ἀλλ’, ἐπεὶ ἰθυνόων με
διείρεαι εἵνεκα θεσμῶν, πρεσβυτέρῃ πολίων πρεσβήια ταῦτα
φυλάσσω· εἴτ’ οὖν Ἀρκαδίη προτέρη πέλεν ἢ πόλις Ἥρης,
Σάρδιες εἰ γεγάασι παλαίτεραι, εἰ δὲ καὶ αὐτὴ Ταρσὸς
ἀειδομένη πρωτόπτολις, εἰ δέ τις ἄλλη. οὐκ ἐδάην· Κρόνιος
δὲ πίναξ τάδε πάντα διδάσκει, τίς προτέρη βλάστησε, τίς
ἔπλετο σύγχρονος Ἠοῦς. εἶπε· καὶ ἡγεμόνευεν ἐς ἀγλαὰ
θέσφατα τοίχου, εἰσόκεν ἔδρακε χῶρον, ὅπῃ Βερόης περὶ
πάτρης θέσφατον ὀψιτέλεστον Ὀφιονίη γράφε τέχνη ἐν πίνακι
Κρονίῳ κεχαραγμένον οἴνοπι μίλτῳ· πρωτοφανὴς Βερόη πέλε
σύγχρονος ἥλικι κόσμῳ, νύμφης ὀψιγόνοιο φερώνυμος, ἣν
μετανάσται υἱέες Αὐσονίων, ὑπατήια φέγγεα Ῥώμης, Βηρυτὸν
καλέσουσιν, ἐπεὶ Λιβάνῳ πέσε γείτων... τοῖον ἔπος δεδάηκε
θεοπρόπον. ἀλλ’ ὅτε δαίμων θέσκελον ἑβδομάτου πίνακος
παρεμέτρεεν ἀρχήν, δεύτερον ἐσκοπίαζεν, ὅπῃ παρὰ γείτονι
τοίχῳ ποικίλα παντοίης ἐχαράσσετο δαίδαλα τέχνης μαντιπόλοις
ἐπέεσσιν, ὅτι πρώτιστα νοήσει Πὰν νόμιος σύριγγα, λύρην
Ἑλικώνιος Ἑρμῆς, δίθροον ἁβρὸς Ὕαγνις ἐυτρήτου μέλος
αὐλοῦ, Ὀρφεὺς μυστιπόλοιο θεηγόρα χεύματα μολπῆς, καὶ Λίνος
εὐεπίην Φοιβήιος, Ἀρκάς ἀλήτης μέτρα δυωδεκάμηνα καὶ
*)πελίοιο πορείην, μητέρα τικτομένων ἐτέων τετράζυγι δίφρῳ,
καὶ σοφὸς Ἐνδυμίων ἑτερότροπα δάκτυλα κάμψας γνώσεται
ἄστατα κύκλα παλιννόστοιο Σελήνης τριπλόα καὶ στοιχεῖον
ὁμόζυγον ἄζυγι μίξας Κάδμος ἐυγλώσσοιο διδάξεται ὄργια
φωνῆς, θεσμὰ Σόλων ἄχραντα, καὶ ἔννομον Ἀτθίδι πεύκῃ
συζυγίης ἀλύτοιο συνωρίδα δίζυγα Κέκροψ. καὶ Παφίη μετὰ
πάντα πολύτροπα δαίδαλα Μούσης πυκνὰ πολυσπερέων παρεμέτρεεν
ἔργα πολήων· καὶ πίνακος γραπτοῖο μέσην ὑπὲρ ἄντυγα κόσμου
τοῖν ἔπος σοφὸν εὗρε πολύστιχον Ἑλλάδι Μούσῃ· Σκῆπτρον
ὅλης Αὔγουστος ὅτε χθονὸς ἡνιοχεύσει, Ῥώμῃ μὲν ζαθέῃ
δωρήσεται Αὐσόνιος Ζεὺς κοιρανίην, Βερόῃ δὲ χαρίζεται ἡνία
θεσμῶν, ὁππότε θωρηχθεῖσα φερεσσακέων ἐπὶ νηῶν φύλοπιν
ὑγρομόθοιο κατευνήσει Κλεοπάτρης· πρὶν γὰρ ἀτασθαλίη
πολιπόρθιος οὔ ποτε λήξει εἰρήνην κλονέουσα σαόπτολιν, ἄχρι
δικάζει Βηρυτὸς βιότοιο γαληναίοιο τιθήνη γαῖαν ὁμοῦ καὶ
πόντον, ἀκαμπέι τείχεϊ θεσμῶν ἄστεα πυργώσασα, μία πτόλις
ἄστεα κόσμου. καὶ θεός, ὁππότε πᾶσαν Ὀφιονίην μάθεν
ὀμφήν, εἰς ἑὸν οἶκον ἔβαινε παλίνδρομος· ἑζομένου δὲ
υἱέος ἐγγὺς ἔθηκεν ἑὴν χρυσήλατον ἕδρην, καὶ μέσον
ἀγκὰς ἑλοῦσα γαληνιόωντι προσώπῳ πεπταμένῳ πήχυνε γεγηθότι
κοῦρον ἀγοστῷ, γούνασι κουφίζουσα φίλον βάρος· ἀμφότερον δὲ
καὶ στόμα παιδὸς ἔκυσσε καὶ ὄμματα· θελξινόου δὲ ἁπτομένη
τόξοιο καὶ ἀμφαφόωσα φαρέτρην, οἷά περ ἀσχαλόωσα, δολόφρονα
ῥήξατο φωνήν· Ἐλπὶς ὅλου βιότοιο, παραίφασις ἀφρογενείης,
νηλειὴς ἐμὰ τέκνα βιήσατο μοῦνα Κρονίων· ἐννέα γὰρ πλήσασα
μογοστόκα κύκλα Σελήνης δριμὺ βέλος μεθέπουσα δυηπαθέος
τοκετοῖο Ἁρμονίην ἐλόχευσα, καὶ ἄλγεα ποικίλα πάσχει
ἀχνυμένη· κούρην δὲ μογοστόκον ἔλλαχε Λητώ, Ἄρτεμιν
Εἰλείθυιαν, ἀρηγόνα θηλυτεράων. τέκνον Ἀμυμώνης ὁμογάστριον,
οὔ σε διδάξω, ὡς λάχον ἐξ ἁλὸς αἷμα καὶ αἰθέρος· ἀλλὰ
τελέσσαι ἤθελον ἄξιον ἔργον, ὅπως παρὰ μητρὶ θαλάσσῃ
οὐρανόθεν γεγαυῖα καὶ οὐρανὸν ἐν χθονὶ πήξω· ἀλλὰ
κασιγνήτης ἐπὶ κάλλεϊ σεῖο... τιταίνων θέλγε θεούς, καὶ
μᾶλλον ἴσον βέλος εἰν ἑνὶ θεσμῷ πέμπε Ποσειδάωνι καὶ
ἀμπελόεντι Λυαίῳ, ἀμφοτέροις μακάρεσσιν· ἐγὼ δέ σοι ἄξια
μόχθων δῶρον ἑκηβολίης ἐπεοικότα μισθὸν ὀπάσσω· δώσω σοι
χρυσέην γαμίην χέλυν, ἣν παρὰ παστῷ Ἁρμονίῃ πόρε Φοῖβος,
ἐγὼ δέ σοι ἐγγυαλίξω ἄστεος ἐσσομένου μνημήιον, ὄφρά κεν
εἴης καὶ μετὰ τοξευτῆρα λυροκτύπος, ὥς περ Ἀπόλλων.
τεσσαρακοστὸν ὕφηνα τὸ δεύτερον, ἧχι λιγαίνω Βάκχου τερπνὸν
ἔρωτα καὶ ἵμερον ἐννοσιγαίου. ὣς φαμένη παρέπεισε·
μεταχρονίῳ δὲ πεδίλῳ θερμὸς Ἔρως ἀκίχητος ὑπηνέμιον πόδα
πάλλων ὑψινεφὴς πτερόεντι κατέγραφεν ἠέρα ταρσῷ, τόξα φέρων
φλογόεντα. κατωμαδίη δὲ καὶ αὐτὴ μειλιχίου πλήθουσα πυρὸς
κεχάλαστο φαρέτρη. ὡς δ’ ὁπότ’ ἀννεφέλοιο δῑ αἰθέρος ὀξὺς
ὁδίτης ἐκταδίῳ σπινθῆρι τιταίνεται ὄρθιος ἀστήρ, ἤ
στρατιῇ πολέμοιο φέρων τέρας ἤ τινι ναύτῃ, αἰθέρος ἔγραφε
νῶτον ὀπισθιδίῳ πυρὸς ὁλκῷ· ὥς τότε θοῦρος Ἔρως
πεφορημένος ὀξέι ῥοίζῳ, παλλομένων πτερύγων ἀνεμώδεα βόμβον
ἰάλλων, ἠερόθεν ῥοίζησε· καὶ Ἀσσυρίῃ παρὰ πέτρῃ ἔμπυρα
δισσὰ βέλεμνα μιῇ ξυνώσατο νευρῇ, παρθενικῆς ὑπ’ ἔρωτος
ὁμοίιον εἰς πόθον ἕλκων διχθαδίους μνηστῆρας ὁμοζήλων
ὑμεναίων, δαίμονα βοτρυόεντα καὶ ἡνιοχῆα θαλάσσης. τῆμος ὁ
μὲν βαθὺ κῦμα λιπὼν ἁλιγείτονος ὅρμου, ὅς δὲ Τύρου μετὰ
πέζαν, ἔσω Λιβάνοιο καρήνων ἤντεον εἰς ἕνα χῶρον. ἀπὸ
βλοσυροῖο δὲ δίφρου πόρδαλιν ἱδρώοντα Μάρων ἀνέλυσε
λεπάδνων, καὶ κόνιν ἐξετίναξε καὶ ἔκλυσεν ὕδατι πηγῆς
θερμὸν ἀναψύχων κεχαραγμένον αὐχένα θηρῶν. ἔνθα μολὼν
ἀκίχητος Ἔρως ἐπὶ γείτονι κούρῃ δαίμονας ἀμφοτέρους
διδυμάονι βάλλεν ὀιστῷ, βακχεύσας Διόνυσον ἄγειν κειμήλια
νύμφῃ, εὐφροσύνην βιότοιο καὶ οἴνοπα βότρυν ὀπώρης,
οἰστρήσας δ’ ἐς ἔρωτα κυβερνητῆρα τριαίνης διπλόον ἕδνον
ἔρωτος ἅγειν ἁλιγείτονι κούρῃ, ναύμαχον ὑγρὸν Ἄρηα καὶ
αἰόλα δεῖπνα τραπέζης. καὶ πλέον ἔφλεγε Βάκχον, ἐπεὶ νόον
οἶνος ἐγείρει εἰς πόθον, ὁπλοτέρων δὲ πολὺ πλέον ἄφρονι
κέντρῳ θελγομένην ἀχάλινον ἔχων πειθήνιον ἥβην· Βάκχον
Ἔρως τόξευεν, ὅλον βέλος εἰς φρένα πήξας· ἔφλεγε δ’,
ὅσσον ἔθελγεν ἐπιστάξας μέλι πειθοῦς. ἀμφοτέρους δ’
οἴστρησε· δῑ αἰθερίης δὲ κελεύθου κυκλώσας βαλίοισιν
ὁμόδρομον ἴχνος ἀήταις νηχομένῳ νόθος ὄρνις ἀνῃώρητο
πεδίλῳ, τοῖον ἔπος βοόων φιλοκέρτομον· ἀνέρας οἴνῳ εἰ
κλονέει Διόνυσος, ἐγὼ πυρὶ Βάκχον ὀρίνω. καὶ θεὸς
ἀμπελόεις ἀντώπιον ὄμμα τιταίνων ἁβρὸν ἐυπλοκάμοιο δέμας
διεμέτρεε νύμφης, θάμβος ἔχων ὀχετηγὸν ἐς ἵμερον·
ἀρχομένων δὲ ὀφθαλμὸς προκέλευθος ἐγίνετο πορθμὸς Ἐρώτων.
πλάζετο μὲν Διόνυσος ἔσω τερψίφρονος ὕλης, λάθριος εἰς
Βερόην πεφυλαγμένον ὄμμα τιταίνων, καὶ κατὰ βαιὸν ὄπισθεν
ἐς ἀτραπὸν ἤιε κούρης· οὐδέ οἱ εἰσορόωντι κόρος πέλεν·
ἱσταμένην γὰρ παρθένον ὅσσον ὄπωπε, τόσον πλέον ἤθελε
λεύσσειν. καὶ Κλυμένης φιλότητος ἀναμνήσας πρόμον ἄστρων
ἠέλιον λιτάνευεν, ὀπισθοτόνων ἐπὶ δίφρων αἰθερίῳ στατὸν
ἵππον ἀνασφίγγοντα χαλινῷ μηκύνειν γλυκὺ φέγγος, ἵνα
βραδὺς εἰς δύσιν ἔλθῃ φειδομένῃ μάστιγι παλιμφυὲς ἦμαρ
ἀέξων. καὶ Βερόης μετρηδὸν ἐπ’ ἴχνεσιν ἴχνος ἐρείδων,
οἷά περ ἀγνώσσων, περιδέδρομεν· ἐκ Λιβάνου δὲ ὀκναλέου
ποδὸς ἴχνος ὑποκλέπτων ἐνοσίχθων ἐντροπαλιζομένῳ
βραδυπειθέι χάζετο ταρσῷ, καὶ νόον ἀστήρικτον ὁμοίιον εἶχε
θαλάσσῃ, κύμασι παφλάζοντα πολυφλοίσβοιο μερίμνης. καὶ
γλυκερῆς ἀκόρητος ἕσω Λιβανηίδος ὕλης οἰώθη Διόνυσος
ἐρημαίῃ παρὰ νύμφῃ, οἰώθη Διόνυσος. Ὀρειάδες εἴπατε
Νύμφαι. τί πλέον ἤθελεν ἄλλο φιλαίτερον, ἢ χρόα κούρης
μοῦνος ἰδεῖν δυσέρωτος ἐλεύθερος ἐννοσιγαίου; καὶ κύσε
νηρίθμοισι φιλήμασι λάθριος ?ἕρπων χῶρον, ὅπῃ πόδα θῆκε,
καὶ ἣν ἐπάτησε κονίην παρθενικὴ ῥοδόεντι καταυγάζουσα
πεδίλῳ· καὶ γλυκὺν αὐχένα Βάκχος ἐδέρκετο, καὶ σφυρὰ
κούρης νισσομένης καὶ κάλλος, ὅ περ φύσις ὤπασε νύμφῃ,
κάλλος, ὅ περ φύσις εὗρε· καὶ οὐ ξανθόχροϊ κόσμῳ
χρισαμένη Βερόη ῥοδοειδέα κύκλα προσώπου ψευδομένας ἐρύθηνε
νόθῳ σπινθῆρι παρειάς, οὐ χροὸς ἀντιτύποιο διαυγέι μάρτυρι
χαλκῷ μιμηλῆς ἐγέλασσεν ἐς ἄπνοον εἶδος ὀπωπῆς κάλλος
ἐὸν κρίνουσα, καὶ οὐ τεχνήμονι θεσμῷ πολλάκις ἰσάζουσα παρ’
ὀφρύσιν ἄκρα κομάων πλαζομένης ἔστησε μετήλυδα βότρυν
ἐθείρης. ἀλλὰ γυναιμανέοντα πολὺ πλέον ὀξέι κέντρῳ
ἀγλαΐαι κλονέουσιν ἀκηδέστοιο προσώπου, καὶ πλόκαμοι
ῥυπόωντες ἀκοσμήτοιο καρήνου ἁβρότεροι γεγάασιν, ὅτ’
ἀπλεκέες καὶ ἀλῆται χιονέῳ στιχόωσι παρήοροι ἀμφὶ
προσώπῳ. καί ποτε διψήσασα μετέστιχε γείτονα πηγήν, οὐρανίου
πυρόεντος ἱμασσομένη Κυνὸς ἀτμῷ, χείλεσι καρχαλέοισι·
καθελκομένῳ δὲ καρήνῳ κάμπτετο κυρτωθεῖσα, καὶ εἰς στόμα
πολλάκι κούρη χερσὶ βαθυνομένῃσιν ἀρύετο πάτριον ὕδωρ,
ἄχρι κορεσσαμένη λίπε νάματα· χαζομένης δὲ ἱμερτῇ Διόνυσος
ὑποκλίνας γόνυ πηγῇ κοιλαίνων παλάμας ἐρατὴν μιμήσατο
κούρην, νέκταρος αὐτοχύτοιο πιὼν γλυκερώτερον ὕδωρ. καί μιν
ἐσαθρήσασα πόθου δεδονημένον οἴστρῳ πηγαίη βαθύκολπος
ἀσάμβαλος ἴαχε Νύμφη· Ψυχρὸν ὕδωρ, Διόνυσε, μάτην πίες· οὐ
δύναται γὰρ σβέσσαι δίψαν ἔρωτος ὅλος ῥόος Ὠκεανοῖο,
εἴρεο σὸν γενέτην, ὅτι τηλίκον οἶδμα περήσας νυμφίος
Εὐρώπης οὐκ ἔσβεσεν ἱμερόεν πῦρ, ἀλλ’ ἔτι μᾶλλον ἔκαμνεν
ἐν ὕδασιν· ὑγροπόρου δὲ μάρτυρα λάτριν Ἔρωτος ἔχεις
Ἀλφειὸν ἀλήτην, ὅττι τόσοις ῥοθίοισι δῑ ὕδατος ὕδατα
σύρων οὐ φύγε θερμὸν ἔρωτα, καὶ εἰ πέλεν ὑγρὸς ὁδίτης.
ὣς φαμένη πηγαῖον ἐδύσατο σύγχροον ὕδωρ νηιὰς ἀκρήδεμνος
ἐπεγγελόωσα Λυαίῳ. καὶ θεὸς ὑγρομέδοντι Ποσειδάωνι μεγαίρων
εἶχε φόβον καὶ ζῆλον, ἐπεὶ πίε παρθένος ὕδωρ ἀντὶ μέθης,
καὶ κωφὸν ἐς ἠέρα ῥήξατο φωνήν, οἶά περ εἰσαΐουσαν
ἔχων πειθήμονα κούρην· Παρθένε, δέχνυσο νέκταρ· ἔα
φιλοπάρθενον ὕδωρ· φεῦγε ποτὸν κρηναῖον, ὅπως μὴ σεῖο
κορείην ὑδατόεις κλέψειεν ἐν ὕδασι κυανοχαίτης, ὅττι
γυναιμανέων δολόεις πέλε· Θεσσαλίδος δὲ Τυροῦς οἶδας ἔρωτα
καὶ ὑγροπόρους ὑμεναίους· καὶ σὺ ῥόον δολόεντα φυλάσσεο,
μὴ σέο μίτρην ψευδαλέος λύσειε, γαμοκλόπος ὥς περ Ἐνιπεύς.
ἤθελον εἰ γενόμην καὶ ἐγὼ ῥόος, ὡς ἐνοσίχθων, καὶ
κελάδων πήχυνα ποθοβλήτῳ παρὰ πηγῇ διψαλέην ἀφύλακτον ἐμὴν
Λιβανηίδα Τυρώ. εἶπε θεός· μελέων δὲ μετάτροπον εἶδος
ἀμείψας, ὁππόθι παρθένος ἦεν, ἐδύσατο δάσκιον ὕλην Εὔιος
ἀγρευτῆρι πανείκελος· ἁβροκόμῳ δὲ ἀλλοφυὴς ἄγνωστος
ὁμίλεεν ἄζυγι κούρῃ εἴκελος ἡβητῆρι, καὶ ἀκλινὲς ἀμφὶ
προσώπῳ ψευδαλέον μίμημα σαόφρονος ἔπλασεν αἰδοῦς· καὶ πῇ
μὲν σκοπίαζεν ἐρημάδος ἄκρον ἐρίπνης, πῇ δὲ τανυπτόρθοιο
βαθύσκιον εἰς ῥάχιν ὕλης, εἰς πίτυν ὄμμα φέρων λελιημένον,
ἄλλοτε πεύκην ἢ πτελέην ἐδόκευε· φυλασσομένου δὲ προσώπου
ὄμμασι λαθριδίοισιν ἐδέρκετο γείτονα κούρην, μή μιν
ἀλυσκάζειε μετάτροπος· ἠιθέῳ γὰρ κάλλος ὀπιπεύοντι καὶ
ἥλικος ὄμματα κούρης Κυπριδίων ἐλάχεια παραίφασίς ἐστιν
Ἐρώτων. καὶ Βερόης σχεδὸν ἦλθε καὶ ἤθελε μῦθον ἐνίψαι,
ἀλλὰ φόβῳ πεπέδητο· φιλεύιε, πῇ σέο θύρσοι ἀνδροφόνοι;
πῇ φρικτὰ κεράατα; πῇ σέο χαίτῃ γλαυκὰ πεδοτρεφέων
ὀφιώδεα δεσμὰ δρακόντων; πῇ στομάτων μύκημα βαρύβρομον; ἆ
μέγα θαῦμα, παρθένον ἔτρεμε Βάκχος, ὃν ἔτρεμε φῦλα
Γιγάντων· γηγενέων ὀλετῆρα φόβος νίκησεν Ἐρώτων· τοσσατίων δ’
ἤμησεν ἀρειμανέων γένος Ἰνδῶν, καὶ μίαν ἱμερόεσσαν
ἀνάλκιδα δείδιε κούρην, δείδιε θηλυτέρην ἁπαλόχροον· ἐν δὲ
κολώναις θηρονόμῳ νάρθηκι κατεπρήυνε λεόντων φρικαλέον μύκημα,
καὶ ἔτρεμε θῆλυν ἀπειλήν· καί οἱ ἐριπτοίητον ὑπὸ στόμα
μῦθος ἀλήτης γλῶσσαν ἐς ἀκροτάτην ἐτιταίνετο χείλεϊ
γείτων, ἐκ φρενὸς ἀίσσων καὶ ἐπὶ φρένα νόστιμος ἕρπων·
ἀλλὰ φόβον γλυκύπικρον ἔχων αἰδήμονι σιγῇ εἰς φάος
ἐσσυμένην παλινάγρετον ἔσπασε φωνήν. καὶ μόγις ὑστερόμυθον
ὑπὸ στόμα δεσμὸν ἀράξας αἰδοῦς ἀμβολιεργὸν ἀπεσφήκωσε
σιωπήν, καὶ Βερόην ἐρέεινε χέων ψευδήμονα φωνήν· Ἄρτεμι,
πῇ σέο τόξα;τίς ἥρπασε σεῖο φαρέτρην; πῇ λίπες, ὃν
φορέεις ἐπιγουνίδος ἄχρι χιτῶνα; πῇ σέο κεῖνα πέδιλα,
θοώτερα κυκλάδος αὔρης; πῇ χορὸς ἀμφιπόλων;πῇ δίκτυα; πῇ
κύνες ἀργαί; οὐ δρόμον ἐντύνεις κεμαδοσσόον· οὐκ ἐθέλεις
γὰρ ἀγρώσσειν, ὅθι Κύπρις Ἀδώνιδος ἐγγὺς ἰαύει. ἔννεπε
θάμβος ἔχων ἀπατήλιον· ἐν κραδίῃ δὲ παρθενικὴ μείδησεν·
ἀπειροκάκῳ δὲ μενοινῇ αὐχένα γαῦρον ἄειρεν ἀγαλλομένη
χάριν ἥβης, ὅττι, γυνή περ ἐοῦσα, φυὴν ἤικτο θεαίνῃ·
οὐδὲ δόλον γίνωσκε νοοπλανέος Διονύσου. καὶ πλέον ἄχνυτο
Βάκχος, ἐπεὶ πόθον οὐ μάθε κούρη νήπιον ἦθος ἔχουσα, καὶ
ἤθελεν, ὄφρα δαείη οἶστρον ἑὸν βαρύμοχθον, ἐπισταμένης
ὅτι κούρης ὄψιμος ἠιθέῳ περιλείπεται ἐλπὶς Ἐρώτων
ἐσσομένης φιλότητος, ἐπ’ ἀπρήκτῳ δὲ μενοινῇ ἀνέρες
ἱμείρουσιν, ὅτ’ ἀγνώσσουσι γυναῖκες. καὶ θεὸς ἦμαρ ἐπ’
ἦμαρ ἔσω πιτυώδεος ὕλης δείελος, εἰς μέσον ἦμαρ, Ἑώιος,
Ἕσπερος ἕρπων, παρθενικῇ παρέμιμνε, καὶ ἤθελεν εἰσέτι
μίμνειν· πάντων γὰρ κόρος ἐστὶ παρ’ ἀνδράσιν, ἡδέος ὕπνου
μολπῆς τ’ εὐκελάδοιο καὶ ὁππότε κάμπτεται ἀνὴρ εἰς δρόμον
ὀρχηστῆρα· γυναιμανέοντι δὲ μούνῳ οὐ κόρος ἐστὶ πόθων·
ἐψεύσατο βίβλος Ὁμήρου. καὶ μογέων Διόνυσος ὑπεβρυχᾶτο
σιωπῇ, δαιμονίῃ μάστιγι τετυμμένος, ἔνδοθι πέσσων κρυπτὸν
ἀκοιμήτων ὑποκάρδιον ἕλκος Ἐρώτων, ὡς δ’ ὅτε βοῦς
ἀκίχητος ἔσω πλαταμῶνος ὁδεύων ἑσμὸν ὀρεσσινόμων
παρεμέτρεεν ἠθάδα ταύρων οἰστρηθεὶς ἀγέληθεν, ὃν εὐπετάλῳ
παρὰ λόχμῃ βουτύπος ὀξυόεντι μύωψ ἐχαράσσετο κέντρῳ
ἀπροϊδής, ὀλίγῳ δὲ δέμας βεβολημένος οἴστρῳ τηλίκος
ἐστυφέλικτο, καὶ ὄρθιον ὑψόθι νώτου ἂψ ἀνασειράζων
παλινάγρετον ἔσπασεν οὐρὴν κυρτὸς ἐπιτρίβων σκοπέλων ῥάχιν,
ἀντίτυπον δὲ ὀξὺ κέρας δόχμωσεν ἀνούτατον ἠέρα τύπτων·
οὕτω καὶ Διόνυσον, ὃν ἔστεφε πολλάκι νίκη, βαιὸς Ἔρως
οἴστρησε βαλὼν πανθελγέι κέντρῳ. ὀψὲ δὲ μαστεύων γλυκὺ
φάρμακον εἰς Ἀφροδίτην Κυπριδίην ἄγρυπνον ἑὴν ἀνέφαινεν
ἀνάγκην, καὶ βουλὴν ἐρέεινεν, ἀλεξήτειραν Ἐρώτων. καὶ
καμάτους Βάκχοιο πυριπνείοντας ἀκούων Πὰν κερόεις ἐγέλασσε,
κατεκλάσθη δὲ μενοινῇ οἰκτείρων δυσέρωτα δυσίμερος· εἶπε δὲ
βουλὴν Κυπριδίην· ὀλίγην δὲ παραίφασιν εἶχεν Ἐρώτων ἄλλον
ἰδὼν φλεχθέντα μιῆς σπινθῆρι φαρέτρης· Ξυνὰ παθών, φίλε
Βάκχε, τεὰς ᾤκτειρα μερίμνας· καὶ σὲ πόθεν νίκησεν Ἔρως
θρασύς; εἰ θέμις εἰπεῖν, εἰς ἐμὲ καὶ Διόνυσον Ἔρως
ἐκένωσε φαρέτρην. ἀλλὰ πόθου δολίοιο πολύτροπον ἦθος
ἐνίψω. πᾶσα γυνὴ ποθέει πλέον ἀνέρος, αἰδομένη δὲ κεύθει
κέντρον Ἔρωτος ἐρωμανέουσα καὶ αὐτή, καὶ μογέει πολὺ
μᾶλλον, ἐπεὶ σπινθῆρες Ἐρώτων θερμότεροι γεγάασιν, ὅτε
κρύπτουσι γυναῖκες ἐνδόμυχον πραπίδεσσι πεπαρμένον ἰὸν
Ἐρώτων. καὶ γὰρ ὅτ’ ἀλλήλῃσι πόθων ἐνέπουσιν ἀνάγκην,
λυσιπόνοις ὀάροισιν ὑποκλέπτουσι μερίμνας Κυπριδίας. σὺ δέ,
Βάκχε, τεῶν ὀχετηγὸν Ἐρώτων μιμηλῆς ἐρύθημα φέρων
ἀπατήλιον αἰδοῦς. οἶα σαοφρονέουσαν ἔχων ἀγέλαστον
ὀπωπήν, ὡς ἀέκων Βερόης σχεδὸν ἵστασο· καὶ λίνα πάλλων
θαύματι μὲν δολίῳ ῥοδοειδέα δέρκεο κούρην, κάλλος
ἐπαινήσας, ὅτι τηλίκον οὐ λάχεν Ἥρη, καὶ Χάριτας κίκλησκε
χερείονας, ἀμφοτέρων δὲ μορφῇ μῶμον ἄναπτε, καὶ Ἀρτέμιδος
καὶ Ἀθήνης, καὶ Βερόην ἀγόρευε φαεινοτέρην Ἀφροδίτης· κούρη
δ’ εἰσαΐουσα τεὴν ψευδήμονα μομφὴν αἴνῳ τερπομένη πλέον
ἵσταται· οὐκ ἐθέλει γὰρ ὄλβον ὅλον χρύσειον, ὅσον
ῥοδέης περὶ μορφης εἰσαϊειν, ὅτι κάλλος ὑπέρβαλεν ἥλικος
ἥβης. παρθενικὴν δ’ ἐς ἔρωτα νοήμονι θέλγε σιωπῇ, κινυμένων
βλεφάρων ἀντώπια νεύματα πέμπων· πεπταμένῃ δὲ μέτωπον
ἀφειδέι χειρὶ πατάξας ψευδαλέον δέο θάμβος ἐχέφρονι δείκνυε
σιγῇ ἀλλὰ φόβος μεθέπει σε σαόφρονος ἐγγύθι κούρης· εἰπέ,
τί σοὶ ῥέξει μία παρθένος; οὐ δόρυ πάλλει, οὐ ῥοδέῃ
παλάμῃ τανύει βέλος· ἔγχεα κούρης ὀφθαλμοὶ γεγάασιν
ἀκοντιστῆρες Ἐρώτων, παρθενικῆς δὲ βέλεμνα ῥοδώπιδές εἰσι
παρειαί. ἕδνα δὲ σοῖο πόθοιο, τεῆς κειμήλια νύμφης, μὴ
λίθον Ἰνδῴην, μὴ μάργαρα χειρὶ τινάξῃς, οἶα γυναιμανέοντι
πέλει θέμις· εἰς Παφίην γάρ ἀμφιέπεις τεὸν εἶδος ἐπάρκιον,
εὐαφέος δὲ κάλλεος ἱμείρουσι καὶ οὐ χρυσοῖο γυναῖκες.
μαρτυρίης ἑτέρης οὐ δεύομαι· ἁβροκόμου γὰρ ποῖα πἀ
Ἐνδυμίωνος ἐδέξατο δῶρα Σελήνη; Κύπριδι ποῖον Ἄδωνις
ἐδείκνυεν ἕδνον Ἐρώτων; ἄργυρον Ὠρίων οὐκ ὤπασεν
ἠριγενείῃ· οὐ Κέφαλος πόρεν ὄλβον ἐπήρατον· ἀλλ’ ἄρα
μοῦνος χωλὸς ἐὼν Ἥφαιστος ἀθελγέος εἵνεκα μορφῆς ὤπασε
ποικίλα δῶρα, καὶ οὐ παρέπεισεν Ἀθήνην· οὐ πέλεκυς χραίσμησε
λεχώιος· ἀλλά θεαίνης ἱμείρων ἀφάμαρτε. σὲ δὲ ζυγίων
ὑμεναίων φέρτερον, ἢν ἐθέλῃς, θελκτήριον ἄλλο διδάξω·
βάρβιτα χειρὶ λίγαινε, τεῆς ἀναθήματα Ῥείης, Κύπριδος ἁβρὸν
ἄγαλμα παροίνιον· ἀμφοτέροις δὲ πλήκτροις καὶ στομάτεσσι
χέων ἑτερόθροον ἠχώ. δάφνην πρῶτον ἄειδε καἰ ἀσταθέος
δρόμον Ἠχοῦς καί κτύπον ὑστερόφωνον ἀσιγήτοιο θεαίνης,
ὅττι θεοὺς ποθέοντας ἀπέστυγον· ἀλλὰ καὶ αὐτὴν μέλπε
Πίτυν φυγόδεμνον, ὀρειάσι σύνδρομον αὔραις, Πανὸς
ἀλυσκάζουσαν ἀνυμφεύτους ὑμεναίους· μέλπε μόρον φθιμένης
αὐτόχθονα· μέμφεο γαίῃ. καὶ τάχα δακρύσειε γοήμονος ἄλγεα
νύμφης καὶ μόρον οἰκτείρουσα· σὺ δὲ φρένα τέρπεο σιγῇ
μυρομένης ὁρόων μελιηδέα δάκρυα κούρης· οὐδὲ γέλως πέλε
τοῖος, ἐπεὶ πλέον οἴνοπι μορφῇ ἱμερταὶ γεγάασιν, ὅτε
στενάχουσι γυναῖκες. μέλψον ἐρωμανέουσαν ἐπ’ Ἐνδυμίωνι
Σελήνην, μέλπε γάμον χαρίεντος Ἀδώνιδος, εἰπὲ καἰ αὐτὴν
αὐχμηρὴν ἀπέδιλον ἀλωομένην Ἀφροδίτην, νυμφίον ἰχνεύουσαν
ὀρίδρομον· οὐδέ σε φεύγει πατρῴων ἀίουσα μελίφρονα θεσμὸν
Ἐρώτων. σοὶ μὲν ἐγὼ τάδε πάντα, δυσίμερε Βάκχε, πιφαύσκω·
ἀλλά με καὶ σὸ δίδαξον ἐμῆς θελκτήριον Ἠχοῦς. ὥς εἰπὼν
ἀπέπεμπε γεγηθότα παῖδα Θυώνης. καὶ δολίην Διόνυσος ἔχων
ἀγέλαστον ὀπωπὴν παρθενικὴν ἐρέεινεν Ἀδώνιδος ἀμφὶ τοκῆος,
ὡς φίλος, ὡς ὁμόθηρος ὀρίδρομος· ἱσταμένης δὲ στήθεϊ
χεῖρα πέλασσε δυσίμερον, ἄκρα δὲ μίτρης ὡς ἀέκων ἔθλιψεν·
ἐπιψαύουσα δὲ μαζῶν δεξιτερὴ νάρκησε γυναιμανέος Διονύσου.
καί ποτε νηπιάχοισιν ἐν ἤθεσιν εἴρετο κούρη υἷα Διὸς
παρεόντα, τίς ἔπλετο καὶ τίνος εἴη· καὶ πρόφασιν μόγις
εὗρε παρὰ προθύροις Ἀφροδίτης ὄρχατον ἀμπελόεντα καἰ
ὄμπνια λήια γαίης καὶ δροσερὸν λειμῶνα καὶ αἰόλα δένδρα
δοκεύων ἤθεσι κερδαλέοισι· καί, οἶά τε γηπόνος ἀνήρ, ἀμφὶ
γάμου τινὰ μῦθον ἀσημάντῳ φάτο φωνῇ· Εἰμὶ τεοῦ Λιβάνοιο
γεωμόρος· ἥν ἐθελήσῃς, ἀρδεύω σέο γαῖαν, ἐγὼ σέο καρπὸν
ἀέξω. ὡράων πισύρων νοέω δρόμον· ἱσταμένην δὲ νύσσαν
ὀπιπεύων φθινοπωρίδα τοῦτο βοήσω· *(σκορπίος ἀντέλλει
βιοτήσιος, ἔστι δὲ κῆρυξ αὔλακος εὐκάρποιο· βόας ζεύξωμεν
ἀρότρῳ. Πληιάδες δύνουσι· πότε σπείρωμεν ἀρούρας; αὔλακες
ὠδίνουσιν, ὅτε δρόσος εἰς χθόνα πίπτει αὐομένην Φαέθοντι.)
καὶ Ἀρκάδος ἐγγὺς Ἁμάξης χείματος ὀμβρήσαντος ἰδὼν
Ἀρκτοῦρον ἐνίψω· )διψαλέη ποτὲ γαῖα Διὸς νυμφεύεται
ὄμβρῳ.) εἴαρος ἀντέλλοντος ἑώιος εἰς σὲ βοήσω· )ἄνθεα
σεῖο τέθηλε· πότε κρίνα καὶ ῥόδα τίλλω; ἠνίδε, πῶς
ὑάκινθος ἐπέτρεχε γείτονι μύρτῳ, πῶς γελάᾳ νάρκισσος
ἐπιθρῴσκων ἀνεμώνῃ.) καὶ σταφυλὴν ὁρόων θέρεος παρεόντος
ἐνίψω· (ἄμπελος ἡβώουσα πεπαίνεται ἄμμορος ἅρπης· παρθένε,
σύγγονος ἦλθε· πότε τρυγόωμεν ὀπώρην; σὸς στάχυς ἠέξητο
καὶ ἀμητοῖο χατίζει· λήιον ἀμήσω σταχυηφόρον, ἀντὶ δὲ
Δηοῦς μητρὶ τεῇ ῥέξαιμι θαλύσια Κυπρογενείῃ.) δέξο δὲ
γειοπόνον με τεῆς ὑποεργὸν ἀλωῆς· ὑμετέρης με κόμισσε
φυτηκόμον ἀφρογενείης, ὄφρα φυτὸν πήξαιμι φερέσβιον,
ἡμερίδων δὲ ὄμφακα γινώσκω νεοθηλέα χερσὶν ἀφάσσων. οἶδα,
πόθεν ποτὲ μῆλα πεπαίνεται· οἶδα φυτεῦσαι καὶ πτελέην
τανύφυλλον ἐρειδομένην κυπαρίσσῳ· ἄρσενα καὶ φοίνικα
γεγηθότα θήλεϊ μίσγω, καὶ κρόκον, ἤν ἐθέλῃς, παρὰ μίλακι
καλὸν ἀέξω. μή μοι χρυσὸν ἄγοις κομιδῆς χάριν· οὐ χρέος
ὄλβου· μισθὸν ἔχω δύο μῆλα, μιῆς ἕνα βότρυν ὀπώρης. τοῖα
μάτην ἀγόρευε, καὶ οὐκ ἠμείβετο κούρη Βάκχου μὴ νοέουσα
γυναιμανέος στίχα μύθων. ἀλλὰ δόλῳ δόλον ἄλλον ἐπέφραδεν
Εἰραφιώτης· καὶ Βερόης ἀπὸ χειρὸς ἐδέχνυτο δίκτυα θήρης
οἶά τε θαμβήσας τεχνήμονα, πυκνὰ δὲ σείων εἰς χρόνον
ἀμφελέλιζε, καὶ εἴρετο πολλάκι κούρην· Τίς θεὸς ἔντεα
ταῦτα, τίς οὐρανίη κάμε τέχνη; τίς κάμε; καὶ γὰρ ἄπιστον
ἔχω νόον, ὅττι τελέσσει ζηλομανὴς Ἥφαιστος Ἀδώνιδι τεύχεα
θήρης. εἶπεν ἀκηλήτοιο παραπλάζων φρένα κούρης. καί ποτε
πεπταμένων ἀνεμωνίδος ὑψόθι φύλλων νήδυμον ὕπνον ἴαυεν·
ὄναρ δέ οἱ ἔπλετο κούρη εἵματι νυμφιδίῳ πεπυκασμένη.
ἀντίτυπον γάρ ἔργον, ὅ περ τελέει τις ὲν ἥματι, νυκτὶ
δοκεύει· βουκόλος ὑπνώων κεραοὺς βόας εἰς νομὸν ἕλκει·
δίκτυα θηρητῆρι φαείνεται ὄψις ὀνείρου· γειοπόνοι δ’
εὕδοντες ἀροτρεύουσιν ἀρούρας, αὔλακα δὲ σπείρουσι
φερέσταχυν· ἀζαλέῃ δὲ ἄνδρα μεσημβρίζοντα κατάσχετον αἴθοπι
δίψῃ εἰς ῥόον, εἰς ἀμάρην ἀπατήλιος ὕπνος ἐλαύνει.
οὕτω καὶ Διόνυσος, ἔχων ἰνδάλματα μόχθων, μιμηλῷ πτερόεντα
νόον πόμπευεν ὀνείρῳ, καὶ σκιεροῖσι γάμοισιν ὁμίλεεν.
ἐγρόμενος δὲ παρθένον οὐκ ἐκίχησε, καὶ ἤθελεν αὖτις
ἰαύειν· καὶ κενεὴν ἐκόμισσε μινυνθαδίης χάριν εὐνῆς, εὕδων
ἐν πετάλοισι ταχυφθιμένης ἀνεμώνης. μέμφετο δ’ ἀφθόγγων
πετάλων χύσιν· ἀχνύμενος δὲ ὕπνον ὁμοῦ καὶ Ἔρωτα καὶ
ἑσπερίην Ἀφροδίτην τὴν αὐτὴν ἱκέτευεν ἰδεῖν πάλιν ὄψιν
ὀνείρου, δάσμα γάμου ποθέων ἀπατήλιον. ἄγχι δὲ μύρτου
πολλάκι Βάκχος ἴαυε, καὶ οὐ γαμίου τύχεν ὕπνου. ἀλλὰ
πόνον γλυκὺν εἶχε, ποθοβλήτῳ δὲ καὶ αὐτὸς λυσιμελὴς
Διόνυσος ἐλύετο γυῖα μερίμνῃ. καὶ Βερόης γενετῆρι
συνέμπορος, υἱέι Μύρρης, θηροσύνην ἀνέφηνεν· ἀκοντιστῆρι δὲ
θύρσῳ στικτὰ νεοσφαγέων ὑπεδύσατο δέρματα νεβρῶν, λάθριος
εἰς Βερόην δεδοκημένος· ἱσταμένου δὲ παρθένος ἄστατον ὄμμα
φυλασσομένη Διονύσου φάρεϊ μαρμαίρουσαν ἑὴν ἔκρυψε παρειήν.
καὶ πλέον ἔφλεγε Βάκχον, ὅτι δρηστῆρες Ἐρώτων αἰδομένας
ἔτι μᾶλλον ὀπιπεύουσι γυναῖκας, καὶ πλέον ἱμείρουσι
καλυπτομένοιο προσώπου. καί ποτε μουνωθεῖσαν Ἀδώνιδος ἄζυγα
κούρην ἀθρήσας σχεδὸν ἦλθε, καὶ ἀνδρομέης ἀπὸ μορφῆς
εἶδος ἑὸν μετάμειψε, καὶ ὡς θεὸς ἵστατο κούρῃ· καί οἱ
ἑὸν γένος εἶπε καὶ οὔνομα, καὶ φόνον Ἰνδῶν, καὶ χορὸν
ἀμπελόεντα, καὶ ἡδυπότου χύσιν οἴνου, ὅττί μιν ἀνδράσιν
εὗρε· φιλοστόργῳ δὲ μενοινῇ θάρσος ἀναιδείῃ κεράσας
ἀλλότριον αἰδοῦς τοίην ποικιλόμυθον ὑποσσαίνων φάτο φωνήν·
Παρθένε, σὸν δῑ ἔρωτα καὶ οὐρανὸν οὐκέτι ναίω· σῶν
πατέρων σπήλυγγες ἀρείονές εἰσιν Ὀλύμπου. πατρίδα σὴν φιλέω
πλέον αἰθέρος· οὐ μενεαίνω σκῆπτρα Διὸς γενετῆρος, ὅσον
Βερόης ὑμεναίους· ἀμβροσίης σέο κάλλος ὑπέρτερον· αἰθερίου
δὲ νέκταρος εὐόδμοιο τεοὶ πνείουσι χιτῶνες. παρθένε, θάμβος
ἔχω σέο μητέρα Κύπριν ἀκούων, ὅττί σε κεστὸς ἔλειπεν
ἀθελγέα· πῶς δὲ σὺ μούνη σύγγονον εἶχες Ἔρωτα καὶ οὐ
μάθες οἶστρον Ἐρώτων; ἀλλ’ ἐρέεις γλαυκῶπιν ἀπειρήτην
ὑμεναίων· νόσφι γάμου βλάστησε καὶ οὐ γάμον οἶδεν Ἀθήνη·
οὔ σε τέκε γλαυκῶπις ἢ Ἄρτεμις. ἀλλὰ σύ, κούρη, Κύπριδος
αἷμα φέρουσα τί Κύπριδος ὄργια φεύγεις; μὴ γένος αἰσχύνῃς
μητρώιον· Ἀσσυρίου δὲ εἰ ἐτεὸν χαρίεντος Ἀδώνιδος αἷμα
κομίζεις, ἁβρὰ τελεσσιγάμοιο διδάσκεο θεσμὰ τοκῆος, καὶ
Παφίης ζωστῆρι συνήλικι πείθεο κεστῷ, καὶ γαμίων πεφύλαξο
δυσάντεα μῆνιν Ἐρώτων· νηλέες εἰσὶν Ἔρωτες, ὅτε χρέος,
ὁππότε ποινὴν ἀπρήκτου φιλότητος ἀπαιτίζουσι γυναῖκας·
οἶσθα γάρ, ὡς πυρόεσσαν ἀτιμήσασα Κυθήρην μισθὸν ἀγηνορίης
φιλοπάρθενος ὤπασε σύριγξ, ὅττι φυτὸν γεγαυῖα νόθῃ
δονακώδεϊ μορφῇ ἔκφυγε Πανὸς ἔρωτα, πόθους δ’ ἔτι Πανὸς
ἀείδει· καὶ θυγάτηρ Λάδωνος, ἀειδομένου ποταμοῖο, ἔργα
γάμων στυγέουσα δέμας δενδρώσατο Νύμφη, ἔμπνοα συρίζουσα, καὶ
ὀμφήεντι κορύμβῳ Φοίβου λέκτρα φυγοῦσα κόμην ἐστέψατο
Φοίβου. καὶ σὺ χόλον δασπλῆτα φυλάσσεο, μή σε χαλέψῃ θερμὸς
Ἔρως βαρύμηνις· ἀφειδήσασα δὲ μίτρης διπλόον ἄμφεπε Βάκχον
ὀπάονα καὶ παρακοίτην· καὶ λίνα σοῖο τοκῆος Ἀδώνιδος αὐτὸς
ἀείρων λέκτρον ἐγὼ στορέσοιμι κασιγνήτης Ἀφροδίτης. ποῖά
σοι ἐννοσίγαιος ἐπάξια δῶρα κομίσσει; ἦ ῥά σοι ἕδνα
γάμοιο λελέξεται ἁλμυρὸν ὕδωρ, καὶ στορέσει πνείοντα δυσώδεα
πόντιον ὀδμὴν δέρματα φωκάων, Ποσιδήια πέπλα θαλάσσης;
δέρματα φωκάων μὴ δέχνυσο· σεῖο δὲ παστῷ βάκχας ἀμφιπόλους,
Σατύρους θεράποντας ὀπάσσω· δέξό μοι ἕδνα γάμοιο καὶ
ἀμπελόεσσαν ὀπώρην· εἰ δ’ ἐθέλεις δόρυ θοῦρον Ἀδώνιδος
οἶά τε κούρη, θύρσον ἔχεις ἐμὸν ἔγχος· ἔα γλωχῖνα
τριαίνης. φεῦγε, φίλη, κακὸν ἦχον ἀσιγήτοιο θαλάσσης, φεῦγε
δυσαντήτων Ποσιδήιον οἶστρον Ἐρώτων. ἄλλῃ Ἀμυμώνῃ
παρελέξατο κυανοχαίτης, ἀλλὰ γυνὴ μετὰ λέκτρον ὁμώνυμος
ἔπλετο πηγή· καὶ Σκύλλῃ παρίαυε καὶ εἰναλίην θέτο πέτρην·
Ἀστερίην δ’ ἐδίωκε, καὶ ἔπλετο νῆσος ἐρήμη· παρθενικὴν δ’
Εὔβοιαν ἐνερρίζωσε θαλάσσῃ. οὗτος Ἀμυμώνην μνηστεύεται,
ὄφρα καὶ αὐτὴν λαϊνέην τελέσῃ μετὰ δέμνιον· οὗτος
ὀπάσσει ἕδνον ἑῶν θαλάμων ὀλίγον ῥόον ἢ βρύον ἅλμης
ἢ βυθίην τινὰ κόχλον. ἐγὼ δέ σοι εἵνεκα μορφῆς ἵσταμαι
ἀσχαλόων, τίνα σοι, τίνα δῶρα κομίσσω· οὐ χατέει χρυσοῖο
τέκος χρυσῆς Ἀφροδίτης. ἀλλά σοι ἐξ Ἀλύβης κειμήλια πολλὰ
κομίσσω· ἄργυρον ἀργυρόπηχυς ἀναίνεται. εἰς σὲ κομίσσω δῶρα
διαστίλβοντα φεραυγέος Ἠριδανοῖο· Ἡλιάδων δ’ ὅλον ὄλβον
ἐπαισχύνει σέο μορφὴ λευκὸν ἐρευθιόωσα, βολαῖς δ’ ἀντίρροπος
Ἠοῦς εἴκελος ἠλέκτρῳ Βερόης ἀμαρύσσεται αὐχήν... καὶ
λίθον ἀστράπτοντα· τεοῦ χροὸς εἶδος ἐλέγχει μάρμαρα
τιμήεντα· μὴ εἴκελον αἴθοπι λύχνῳ λυχνίδα σοι κομίσοιμι,
σέλας πέμπουσιν ὀπωπαί· μὴ καλύκων ῥοδόεντος ἀναΐσσοντα
κορύμβου σοὶ ῥόδα δῶρα φέροιμι, ῥοδώπιδές εἰσι παρειαί.
τοῖον ἔπος κατέλεξε· καὶ οὔατος ἔνδοθι κούρη χεῖρας
ἐρεισαμένη διδύμας ἔφραξεν ἀκουάς, μὴ πάλιν ἄλλον Ἔρωτι
μεμηλότα μῦθον ἀκούσῃ, ἔργα γάμου στυγέουσα· ποθοβλήτῳ δὲ
Λυαίῳ μόχθῳ μόχθον ἔμιξε. τί κύντερόν ἐστιν Ἐρώτων, ἢ
ὅτε θυμοβόροιο πόθου λυσσώδεϊ κέντρῳ ἀνέρας ἱμείροντας
ἀλυσκάζουσι γυναῖκες καὶ πλέον οἶστρον ἄγουσι σαόφρονες;
ἐνδόμυχος δὲ διπλόος ἐστὶν ἔρως, ὅτε παρθένος ἀνέρα
φεύγει. ὣς ὁ μὲν οἰστρήεντι πόθου μαστίζετο κεστῷ·
παρθενικῆς δ’ ἀπέμιμνεν· ἀμιτροχίτωνι δὲ κούρῃ σύνδρομον
ἀγρώσσοντα νόον πόμπευεν ἀλήτην, κέντρον ἔχων γλυκύπικρον.
ἀνεσσύμενος δὲ θαλάσσης, ἴκμια διψαλέοιο δῑ οὔρεος ἴχνια
πάλλων, παρθενικὴν μάστευε Ποσειδάων μετανάστης, ἄβροχον
ὑδατόεντι περιρραίνων χθόνα ταρσῷ· καί οἱ ἔτι σπεύδοντι
παρὰ κλέτας εὔβοτον ὕλης οὔρεος ἄκρα κάρηνα ποδῶν
ἐλελίζετο παλμῷ... εἰς Βερόην σκοπίαζε, καὶ ἐκ ποδὸς ἄχρι
καρήνου κούρης ἱσταμένης διεμέτρεεν ἔνθεον ἥβην· ὀξὺ δὲ
λεπταλέοιο δῑ εἵματος οἷα κατόπτρῳ ὄμμασιν ἀπλανέεσσι
τύπον τεκμαίρετο κούρης, οἷά τε γυμνωθέντα παρακλιδὸν ἄκρα
δοκεύων στήθεα μαρμαίροντα, πολυπλεκέεσσι δὲ δεσμοῖς μαζῶν
κρυπτομένων φθονερὴν ἐπεμέμφετο μίτρην, δινεύων ἑλικηδὸν
ἐρωμανὲς ὄμμα προσώπου, παπταίνων ἀκόρητος ὅλον δέμας·
οἰστρομανὴς δὲ εἰναλίην Κυθέρειαν ἁλὸς μεδέων ἐνοσίχθων
μοχθίζων ἱκέτευε, καὶ ἀγραύλῳ παρὰ ποίμνῃ παρθένον
ἱσταμένην φιλίῳ μειλίξατο μύθῳ· Ἑλλάδα καλλιγύναικα γυνὴ
μία πᾶσαν ἐλέγχει· οὐ Πάφος, οὐκέτι Λέσβος ἀείδεται,
οὐκέτι Κύπρου οὔνομα καλλιτόκοιο φατίζεται· οὐκέτι μέλψω
Νάξον ἀειδομένην εὐπάρθενον· ἀλλὰ καὶ αὐτὴ εἰς τόκον, εἰς
ὠδῖνας ἐνικήθη Λακεδαίμων· οὐ Πάφος, οὐκέτι Λέσβος,
Ἀμυμώνης δὲ τιθήνη ἀντολίη σύλησεν ὅλον κλέος Ὀρχομενοῖο,
μούνην ἀμφιέπουσα μίαν Χάριν· ὁπλοτέρη γὰρ τρισσάων Χαρίτων
Βερόη βλάστησε τετάρτη. παρθένε, κάλλιπε γαῖαν, ὅ περ θέμις·
οὐ σέο μήτηρ ἐκ χθονὸς ἐβλάστησεν, ἁλὸς θυγάτηρ Ἀφροδίτη·
πόντον ἔχεις ἐμὸν ἕδνον ἀτέρμονα, μείζονα γαίης· σπεῦσον
ἐριδμαίνειν ἀλόχῳ Διός, ὄφρά τις εἴπῃ, ὅττι δάμαρ
Κρονίδαο καὶ εὐνέτις ἐννοσιγαίου πάντοθι κοιρανέουσιν, ἐπεὶ
νιφόεντος Ὀλύμπου Ἥρη σκῆπτρον ἔχει, Βερόη κράτος ἔσχε
θαλάσσης. οὔ σοι Βασσαρίδας μανιώπεας ἐγγυαλίξω, οὐ Σάτυρον
σκαίροντα καὶ οὐ Σειληνὸν ὀπάσσω· ἀλλὰ τελεσσιγάμοιο τεῆς
θαλαμηπόλον εὐνῆς Πρωτέα σοι καὶ Γλαῦκον ὑποδρηστῆρα τελέσσω·
δέχνυσο καὶ Νηρῆα καί, ἢν ἐθέλῃς, Μελικέρτην· καὶ πλατὺν
ἀενάου μιτρούμενον ἄντυγι κόσμου ὠκεανὸν κελάδοντα τεὸν
θεράποντα καλέσσω· σοὶ ποταμοὺς ξύμπαντας ὀπάονας ἕδνον
ὀπάσσω. εἰ δὲ καὶ ἀμφιπόλοις ἐπιτέρπεαι, εἰς σὲ κομίσσω
θυγατέρας Νηρῆος· ἀναινομένη δὲ γενέσθω μαῖα Διωνύσοιο τεὴ
θαλαμηπόλος Ἰνώ. ἔννεπε· χωομένην δὲ λιπών δυσπειθέα κούρην
ἠέρι μῦθον ἔειπε χέων ἀνεμώδεα φωνήν· Μύρρης ὄλβιε κοῦρε,
λαχὼν εὔπαιδα γενέθλην τιμὴν μοῦνος ἔχεις διδυμάονα· μοῦνος
ἀκούεις καὶ γενέτης Βερόης καὶ νυμφίος ἀφρογενείης. τοῖα
μὲν ἐννοσίγαιος ἱμάσσετο κέντορι κεστῷ· πολλὰ δὲ δῶρα
τίταινεν Ἀδώνιδι καὶ Κυθερείῃ, κούρης ἕδνον ἔρωτος.
ὁμοφλέκτῳ δὲ βελέμνῳ ὄλβον ἄγων Διόνυσος, ὅσον παρὰ
γείτονι Γάγγῃ χρυσοφαεῖς ὠδῖνες ἐμαιώσαντο μετάλλων, πολλὰ
μάτην ἱκέτευε θαλασσαίην Ἀφροδίτην. καὶ Παφίη δεδόνητο,
πολυμνήστοιο δὲ κούρης ἀμφοτέρους μνηστῆρας ἐδείδιεν·
ἀμφοτέρων δὲ ἰσοτύπων ὁρόωσα πόθον καὶ ζῆλον Ἐρώτων
Ἄρεϊ νυμφιδίῳ Βερόης κήρυξεν ἀγῶνα καὶ γάμον αἰχμητῆρα
καί ἱμερόεσσαν Ἐνυώ. καί μιν ὅλην πυκάσασα γυναικείῳ τινὶ
κόσμῳ Κύπρις ἐπ’ ἀκροπόληος ἑῆς ἱδρύσατο πάτρης παρθένον
ἀμφήριστον ἀέθλιον ἁβρὸν Ἐρώτων· ἀμφοτέροις δὲ θεοῖσι
μίαν ξυνώσατο φωνήν· Ἤθελον, εἰ δύο παῖδας ἐγὼ λάχον,
ὄφρα συνάψω τὴν μὲν ὀφειλομένην ἐνοσίχθονι, τὴν δὲ Λυαίῳ·
ἀλλ’ ἐπεὶ οὐ γενόμην διδυγητόκος, οὐδὲ κελεύει θεσμὰ γάμων
ἄχραντα μίαν ξυνήονα κούρην ζεῦξαι διχθαδίοισιν ἀμοιβαίοις
παρακοίταις, ἀμφὶ μιῆς ἀλόχοιο μόθος νυμφοστόλος ἔστω· οὐ
γὰρ ἄτερ καμάτου Βερόης λέχος· ἀμφὶ δὲ νύμφης ἄμφω
ἀεθλεύσοιτε γάμου προκέλευθον ἀγῶνα· ὅς δέ κε νικήσει,
Βερόην ἀνάεδνον ἀγέσθω... ἀμφοτέροις φίλος ὅρκος· ἐπεὶ
περιδείδια κούρης γείτονος ἀμφί πόληος, ὅπῃ πολιοῦχος
ἀκούω, πατρίδα μὴ Βερόης Βερόης διὰ κάλλος ὀλέσσω·
συνθεσίας πρὸ γάμοιο τελέσσατε, μὴ μετὰ χάρμην πόντιος
ἐννοσίγαιος ἀτεμβόμενος περὶ νίκης γαῖαν ἀιστώσειεν ἑῆς
γλωχῖνι τριαίνης, μὴ κοτέων Διόνυσος Ἀμυμώνης περὶ λέκτρων
ἄστεος ἀμπελόεσσαν ἀμαλδύνειεν ἀλωήν. εὐμενέες δὲ γένεσθε
μετὰ κλόνον· ἀμφότεροι δὲ φίλτρου ζῆλον ἔχοντες ὁμοφροσύνης
ἐνὶ θεσμῷ κάλλεϊ φαιδροτέρῳ κοσμήσατε πατρίδα νύμφης. ὣς
φαμένης μνηστῆρες ἐπῄνεον· ἀμφοτέροις δὲ ἔμπεδος ὅρκος
ἔην Κρονίδης καὶ Γαῖα καὶ Αἰθὴρ καὶ Στύγιαι ῥαθάμιγγες·
ἐπιστώσαντο δὲ Μοῖραι συνθεσίας· καὶ Δῆρις ἀέξετο πομπὸς
Ἐρώτων καὶ Κλόνος· ἀμφοτέρους δὲ γαμοστόλος ὥπλισε Πειθώ.
οὐρανόθεν δὲ μολόντες ὀπιπευτῆρες ἀγῶνος σὺν Διὶ πάντες
ἔμιμνον, ὅσοι ναετῆρες Ὀλύμπου, μάρτυρες ὑσμίνης Λιβανηίδος
ὑψόθι πέτρης. ἔνθα φάνη μέγα σῆμα ποθοβλήτῳ Διονύσῳ·
κίρκος ἀελλήεις χαλάσας πτερὸν ἔγκυον αὔρης βοσκομένην
ἐδίωκε πελειάδα· τὴν δέ τις ἄφνω ἐκ χθονὸς ἁρπάξας
ἁλιαίετος εἰς βυθὸν ἔπτη, φειδομένοις ὀνύχεσσι μετάρσιον
ὄρνιν ἀείρων. καί μιν ἰδὼν Διόνυσος ἀπέπτυεν ἐλπίδα
νίκης· ἔμπης δ’ εἰς μόθον ἦλθεν. ἐπ’ ἀμφοτέρων δὲ κυδοιμῷ
ὄμματι μειδιόωντι πατὴρ κεχάρητο Κρονίων, δῆριν ἀδελφειοῖο
καὶ υἱέος ὕψι δοκεύων. Δίζεο τεσσαρακοστὸν ἔτι τρίτον,
ὁππόθι μέλπω Ἄρεα κυματόεντα καἰ ἀμπελόεσσαν Ἐνυώ. ὣς ὁ
μὲν ἐγρεκύδοιμος Ἄρης, ὀχετηγὸς Ἐρώτων, νυμφιδίης ἀλάλαζε
μάχης θαλαμηπόλον ἠχώ, καὶ γαμίου πολέμοιο θεμείλια πῆξεν
Ἐνυώ· καὶ κλόνον αἰθύσσων ἐνοσίχθονι καὶ Διονύσῳ θοῦρος
ἔην Ὑμέναιος, ἐς ὑσμίνην δὲ χορεύων χάλκεον ἔγχος ἄειρεν
Ἀμυκλαίης Ἀφροδίτης, Ἄρεος ἁρμονίην Φρυγίῳ μυκώμενος
αὐλῷ. καὶ Σατύρων βασιλῆι καὶ ἡνιοχῆι θαλάσσης παρθένος
ἦεν ἄεθλον· ἀναινομένη δὲ σιωπῇ εἰναλίου μνηστῆρος ἔχειν
μετανάστιον εὐνὴν ὑγρὸν ὑποβρυχίων ἐπεδείδιε παστὸν
Ἐρώτων, καὶ πλέον ἤθελε Βάκχον· ἔικτο δὲ Δηιανείρῃ, ἥ
ποτε νυμφιδίοιο περιβρομέοντος ἀγῶνος ἤθελεν Ἡρακλῆα, καὶ
ἀσταθέος ποταμοῖο ἵστατο δειμαίνουσα βοοκραίρους ὑμεναίους.
καὶ δρόμον αὐτοκέλευστον ἔχων ἑλικώδεϊ ῥόμβῳ ἀννέφελος
σάλπιζε μέλος πολεμήιον αἰθήρ· καὶ βλοσυρὸν μύκημα χέων
λυσσώδεϊ λαιμῷ Ἀσσυρίῳ τριόδοντι κορύσσετο κυανοχαίτης,
σείων πόντιον ἔγχος. ἀπειλήσας δὲ θαλάσσῃ εἰς ἐνοπὴν
Διόνυσος ἐκώμασεν οἴνοπι θύρσῳ, μητρὸς ὀρεσσινόμοιο
καθήμενος ἅρματι Ῥείης· καί τις ἀεξομένη παρὰ Μυγδόνος
ἄντυγα δίφρου ἄμπελος αὐτοτέλεστος ὅλον δέμας ἔσκεπε
Βάκχου, βόστρυχα μιτρώσασα κατάσκια σύζυγι κισσῷ· καί τις
ὑπὸ ζυγόδεσμα περίπλοκον αὐχένα σείων θηγαλέῳ χθονὸς ἄκρα
λέων ἐχαράξατο ταρσῷ, τρηχαλέον μύκημα σεσηρότι χείλεϊ
πέμπων· καὶ βραδὺς ἑρπύζων ἐλέφας παρὰ γείτονι πηγῇ
ὄρθιον ἀγνάμπτοιο ποδὸς στήριγμα κολάψας, ὄμβριον
ἀζαλέοισιν ἀνήφυσε χείλεσιν ὕδωρ, καὶ προχοὰς ξήραινε·
κονιομένων δὲ ῥοάων πηγαίην ἀχίτωνα μετήγαγε διψάδα Νύμφην.
καὶ θεὸς ὑγρομέδων ἐκορύσσετο· Νηρεΐδων δὲ ἦν κλόνος·
ἰκμαλέοι δὲ θαλασσαίων ἀπὸ νώτων δαίμονες ἐστρατόωντο·
τανυπτόρθοις δὲ κορύμβοις δῶμα Ποσειδάωνος ἱμάσσετο, πόντιον
ὕδωρ· καὶ χθονίου λοφόεντος ἀρασσομένου κενεῶνος ἡμερίδες.
Λιβάνοιο μετοχλίζοντο τριαίνῃ. καί τινα βοσκομένην μελανόχροον
ἐγγύθι πόντου εἰς βοέην ἀγέλην Ποσιδήιον ἅλματι λάβρῳ
θυιάδες ἐρρώοντο· τανυγλήνοιο δὲ ταύρου ἡ μὲν ἐφαπτομένη
ῥάχιν ἔσχισεν, ἡ δὲ μετώπου διχθαδίης ἀτίνακτα διέθλασεν
ἄκρα κεραίης· καί τις ἀλοιητῆρι διέτμαγε γαστέρα θύρσῳ·
ἄλλη πλευρὸν ἔτεμνεν ὅλον βοός· ἡμιθανὴς δὲ ὕπτιος
αὐτοκύλιστος ὑπώκλασε ταῦρος ἀρούρῃ· καὶ βοὸς ἀρτιτόμοιο
κυλινδομένοιο κονίῃ ἡ μὲν ὀπισθιδίους πόδας ἔσπασεν, ἡ δὲ
λαβοῦσα προσθιδίους ἐρύεσκε, πολυστροφάλιγγι δὲ ῥιπῇ ὄρθιον
ἐσφαίρωσεν ἐς ἠέρα δίζυγα χηλήν. καὶ στρατιῆς Διόνυσος
ἐκόσμεεν ἡγεμονῆας, στήσας πέντε φάλαγγας ἐς ὑδατόεσσαν
Ἐνυώ. τῆς πρώτης στιχὸς ἦρχε Κίλιξ εὐάμπελος Οἰνεὺς υἱὸς
Ἐρευθαλίωνος, ὃν ἤροσεν ἐγγύθι Ταύρου Φυλλίδος ἀγραύλοισιν
ὁμιλήσας ὑμεναίοις· τῆς δ’ ἑτέρης ἡγεῖτο μελαγχαίτης
Ἐλικάων ξανθοφυὴς ῥοδέῃσι παρηίσιν, ἀμφὶ δὲ δειρῇ πλοχμὸς
ἐυστροφάλιγγος ἕλιξ ὑπεσίρετο χαίτης· Οἰνοπίων τριτάτης,
Στάφυλος προμάχιζε τετάρτης, Οἰνομάου δύο τέκνα, φιλακρήτοιο
τοκῆος· πέμπτης δ’ ἡγεμόνευε Μελάνθιος, ὄρχαμος Ἰνδῶν, ὅν
τέκεν Οἰνώνη Κισσηιάς, ἀμφὶ δὲ κούρῳ φυταλιῆς πλέξασα
θυώδεος ἄκρα πετήλων σπάργανα βοτρυόεντα πέριξ εἱλίξατο
μήτηρ, υἱέα χυτλώσασα μέθης ἐγκύμονι ληνῷ. τοίη
κισσοφόροισιν ὀιστεύουσα βελέμνοις σύνδρομος ἀμπελόεντι φάλαγξ
ἐκορύσσετο βάκχῳ. καὶ στρατιὴν θώρηξε χέων λαοσσόον ἠχώ·
Βασσαρίδες, μάρνασθε· κορυσσομένου δὲ Λυαίου αὐλὸς ἐμὸς
κερόεις πολεμήιον ἦχον ἀράσσων ἀντίτυπον φθέγξαιτο μέλος
μυκήτορι κόχλῳ, καὶ διδύμοις πατάγοισι μόθου χαλκόθροον ἠχὼ
τύμπανα δουπήσειεν· Ἐνυαλίῳ δὲ χορεύων Γλαῦκον ὀιστεύσειε
Μάρων ῥηξήνορι θύρσῳ· καὶ πλοκάμους Πρωτῆος ἀήθεϊ δήσατε
κισσῷ, καὶ Φαρίου πόντοιο λιπὼν Αἰγύπτιον ὕδωρ, νεβρίδα
ποικιλόνωτον ἔχων μετὰ δέρματα φώκης, αὐχένα κυρτώσειεν
ἐμοὶ θρασύν· εἰ δύναται δέ, Σειληνῷ μεθύοντι κορυσσέσθω
Μελικέρτης· καὶ ναέτην Τμώλοιο μετὰ βρυόεντας ἐναύλους
γηραλέον Φόρκυνα διδάξατε θύρσον ἀείρειν, ἀμπελόεις δὲ
γένοιτο γέρων χερσαῖος ἀλωεύς· καὶ Σάτυρος μενέχαρμος ἑὸν
νάρθηκα τινάσσων διψαλέον Νηρῆα μεταστήσειε θαλάσσης ἀγραύλοις
παλάμῃσι· καὶ ἀρτιφύτων ἀπὸ κήπων βόστρυχα μιτρώσασθε
Παλαίμονος οἴνοπι δεσμῷ, καί μιν ὑποδρήσσοντα μετ’ Ἰσθμιάδος
βυθὸν ἅλμης πόντιον ἡνιοχῆα κομίσσατε μητέρι Ῥείῃ,
εἰναλίῃ μάστιγι κυβερνητῆρα λεόντων· οὐ γὰρ ἐμὸν κατὰ
πόντον ἀνεψιὸν εἰσέτ’ ἐάσσω. ἀθρήσω δὲ φάλαγγα δορικτήτοιο
θαλάσσης νεβρίδι κοσμηθεῖσαν· ἀπειρήτῃσι δὲ Νύμφαις κύμβαλα
Νηρεΐδεσσιν ὀπάσσατε· μίξατε Βάκχαις Ὑδριάδας· Θέτιδος δέ,
καὶ εἰ γένος ἐστὶ θαλάσσης, μούνης ξεινοδόκοιο φυλάξατε δῶμα
θεαίνης· Λευκοθέης δ’ ἀπέδιλα συνάψατε ταρσὰ κοθόρνοις·
χερσαίη δὲ φανεῖσα συνέμπορος Εὐάδι Βάκχῃ Δωρὶς ἀερτάζειεν
ἐμὴν θιασώδεα πεύκην· καὶ βυθίη Πανόπεια τιναξαμένη βρύον
ἅλμης βόστρυχα μιτρώσειεν ἐχιδνήεντι κορύμβῳ· Εἰδοθέη δ’
ἀέκουσα περίκροτα ῥόπτρα δεχέσθω· καἰ πόθον ἶσον ἔχουσαν
ἐρωμανέοντι καὶ αὐτῷ τίς νέμεσις Γαλάτειαν ὑποδρήσσειν
Διονύσῳ, ἕδνον Ἀμυμώνης θαλαμηπόλον ὄφρα τελέσσῃ
ἱστοπόνῳ παλάμῃ Λιβανηίδι πέπλον ἀνάσσῃ; ἀλλὰ γένος
Νηρῆος ἐάσατε· ποντοπόρους γὰρ δμωίδας οὐκ ἐθέλω, Βερόῃ μὴ
ζῆλον ἐγείρω. καὶ κομόων γλωχῖνι τανυπτόρθοιο μετώπου Πὰν
ἐμὸς οὐρεσίφοιτος ἀτευχέι χειρὶ πιέζων θηγαλέῃ πλήξειε
Ποσειδάωνα κεραίῃ, στέρνου μεσσατίοιο τυχὼν εὐκαμπέσιν
αἰχμαῖς ἢ σκοπέλῳ λοφόεντι, διαρρήξειε δὲ χηλαῖς δισσοφυῆ
Τρίτωνος ὁμόζυγα κύκλον ἀκάνθης. Γλαῦκος ἁλιβρέκτοιο
διάκτορος ἐννοσιγαίου Βάκχῳ ὑποδρήσσειε, περίκροτα χερσὶν
ἀείρων αὐχενίῳ τελαμῶνι παρήορα τύμπανα Ῥείης. οὐ μούνης
Βερόης περιμάρναμαι, ἀλλὰ καὶ αὐτῆς νύμφης ἡμετέρης περὶ
πατρίδος· οὕ μιν ἀράξας ἱσταμένην ἀτίνακτον ἁλὸς μεδέων
ἐνοσίχθων, εἰναλίην περ ἐοῦσαν, ἀμαλδύνειε τριαίνῃ, ὅττι
κορυσσομένῳ θωρήξομαι· ἀμφότερον γάρ, εἰ λάχε γείτονα
πόντον, ἔχει φυτὰ μυρία Βάκχου, νίκης ἡμετέρης σημήιον·
ἀγχιάλου γὰρ ... ἀλλὰ παλαιοτέρην μετὰ Παλλάδα μάρτυρι
Βάκχῳ Κέκροψ ἄλλος ἵκοιτο δικασπόλος, ὄφρα καἰ αὐτὴ
ἄμπελος ἀείδοιτο φερέπτολις, ὥς περ ἐλαίη. καὶ πόλιος
τελέσας ἕτερον τύπον οὕ μιν ἐάσω ἐγγὺς ἁλός, κραναὰς δὲ
ταμὼν νάρθηκι κολώνας γείτονα Βηρυτοῖο γεφυρώσω βυθὸν ἅλμης,
χερσώσας σκοπέλοισιν ἁλὸς πετρούμενον ὕδωρ· τρηχαλέη δὲ
κέλευθος ἰσάζεται ὀξέι θύρσῳ. ἀλλὰ πάλιν μάρνασθε,
Μιμαλλόνες, ἠθάδι νίκῃ θαρσαλέαι· κταμένων δὲ νεόρρυτον
αἷμα Γιγάντων νεβρὶς ἐμὴ μεθέπουσα μελαίνεται· εἰσέτι δ’
αὐτὴ ἀντολίη τρομέει με, καὶ εἰς πέδον αὐχένα κάμπτει
Ἰνδὸς Ἄρης, Βρομίῳ δὲ λιτήσια δάκρυα λείβων δάκρυα
κυματόεντα γέρων ἔφριξεν Ὑδάσπης. καὶ διερὴν μετὰ δῆριν
ἔχων Λιβανηίδα νύμφην ἓν γέρας ἱμείροντι χαρίζομαι
ἐννοσιγαίῳ· ἤν ἐθέλῃ, μέλψειεν ἐμῶν ὑμέναιον Ἐρώτων,
μοῦνον ἐμῇ Βερόῃ μὴ δόχμιον ὄμμα τανύσσῃ. τοῖον ἔπος
κατέλεξεν· ἀπειλητῆρι δὲ μύθῳ κερτομέων Διόνυσον ἀμείβετο
κυανοχαίτης· Αἰδόμενος, Διόνυσε, κορύσσομαι, ὅττι τριαίνης
ἤρισας αἰχμητῆρι φυγὼν βουπλῆγα Λυκούργου· δεῦρο, Θέτις,
σκοπίαζε· τεὸς Διόνυσος ἀλύξας καλὰ φιλοξείνῳ ζωάγρια δῶκε
θαλάσσῃ· οὐκ ἄγαμαί ποτε τοῦτο, σελασφόρε· μητροφόνου γὰρ
ἐκ πυρὸς ἐβλάστησας, ὅθεν πυρὸς ἄξια ῥέζεις. ἀλλά, φίλοι
Τρίτωνες, ἀρήξατε, δήσατε Βάκχας ποντοπόρους τελέσαντες·
ὀρεσσαύλου δὲ φορῆος τύμπανα Σειληνοῖο κατακλύζοιτο θαλάσσῃ,
κύματι συρομένοιο, καὶ οἰδαίνοντι ῥεέθρῳ νηχομένου Σατύροιο
φιλεύιος αὐλὸς ἀλάσθω εἰς πλόον αὐτοέλικτον· ἐν εὐύδρῳ
δὲ μελάθρῳ Βασσαρίδες στορέσειαν ἐμὸν λέχος ἀντὶ Λυαίου.
οὐ χατέω Σατύρων, οὐ Μαινάδας εἰς βυθὸν ἕλκω· Νηρεΐδες
γεγάασιν ἀρείονες· ἀλλὰ θαλάσσῃ διψαλέαι κρύπτοιντο
Μιμαλλόνες, οἰνοχύτου δὲ ἀντὶ μέθης πιέτωσαν ἐμῆς ἁλὸς
ἁλμυρὸν ὕδωρ· καί τις ἐλαυνομένη διερῇ Πρωτῆος ἀκωκῇ
Βασσαρὶς αὐτοκύλιστος ὀλισθήσειε θαλάσσῃ, ὀρχηθμὸν θανάτοιο
κυβιστήσασα Λυαίῳ. Αἰθιόπων δὲ φάλαγγας ἐρύσσατε καὶ στίχας
Ἰνδῶν, ληίδα Νηρεΐδεσσι, κακογλώσσοιο δὲ νύμφης Δωρίδι
δούλια τέκνα κομίσσατε Κασσιεπείης, ποινὴν ὀψιτέλεστον·
ἀμαιμακέτῳ δὲ ῥεέθρῳ Ὠκεανὸς πυρόεντα λελουμένον ἀστέρα
Μαίρης, ληναίης προκέλευθον ἀκοιμήτοιο χορείης, Σείριον
ἀμπελόεντα μεταστήσειεν Ὀλύμπου. ἀλλὰ σύ, Λύδιε Βάκχε,
χερείονα θύρσον ἐάσας δίζεό σοι βέλος ἄλλο, καὶ αἰόλα
δέρματα νεβρῶν κάτθεο, σῶν μελέων ὀλίγον σκέπας· οὐρανίου
δὲ εἴ σε Διὸς γαμίη μαιώσατο νυμφιδίη φλόξ, ἄρτι πυρὶ
πτολέμιζε, πυριτρεφές, ἄρτι κεραυνῷ πατρῴῳ προμάχιζε
κυβερνητῆρι τριαίνης, καὶ στεροπὴν κούφιζε καὶ αἰγίδα πάλλε
τοκῆος· οὐ γὰρ Δηριάδης σε μένει πρόμος, οὐ Λυκοόργου οὗτος
ἀγών, Ἀράβων ὀλίγος μόθος, ἀλλὰ θαλάσσης τοσσατίης,
τρομέων δὲ καὶ εἰσέτι πόντιον αἰχμὴν οὐρανὸς ἡμετέρην
βυθίην δεδάηκεν Ἐνυώ· καὶ πρόμος ὑψικέλευθος ἐμῆς
τριόδοντος ἀκωκῆς πειρήθη Φαέθων, ὅτε δύσμαχος ἀμφὶ
Κορίνθου εἰς μόθον ἀστερόεντα κορύσσετο πόντιος Ἄρης· ὑψώθη
δὲ θάλασσα κατ’ αἰθέρος, Ὠκεανῷ δὲ λούετο διψὰς Ἅμαξα,
καὶ ὕδασι γείτονος ἅλμης βάψας θερμὰ γένεια Κύων ἐψύχετο
Μαίρης, καὶ βυθίων κενεῶνες ἀνυψώθησαν ἐναύλων κύματα
πυργώσαντες, ἱμασσομένοιο δὲ πόντου οὐρανίῳ Δελφῖνι
θαλάσσιος ἤντετο δελφίς. ὣς εἰπὼν τριόδοντι μυχοὺς ἐτίναξε
θαλάσσης, καὶ ῥοθίῳ κελάδοντι καὶ οἰδαίνοντι ῥεέθρῳ ἠέρα
μαστίζοντες ἐβόμβεον ὕδατος ὁλκοί. καὶ διεροῖς σακέεσσιν
ἐθωρήχθη στρατὸς ἅλμης· καὶ βυθίου Κρονίωνος ἁλιβρέκτῳ
παρὰ φάτνῃ ἐγχείην ἐλέλιζεν ὑποβρυχίην Μελικέρτης, ζεύξας
Ἴσθμιον ἅρμα, καὶ ὑγροπόρου βασιλῆος ἔγχος ἁλικνήμιδι
παρῃώρησεν ἀπήνῃ, τριχθαδίῃ γλωχῖνι θαλάσσια νῶτα χαράσσων,
ζεύξας Ἴσθμιον ἅρμα· καὶ Ἱππείῳ χρεμετισμῷ Ἰνδῴων
κελάδημα συνεπλατάγησε λεόντων. καὶ δρόμον ὑγρὸν ἔλαυνε·
τιταινομένοιο δὲ δίφρου ἄκρον ὕδωρ ἀδίαντος ἐπέγραφεν
ἄβροχος ὁπλή. τρίτων δ’ εὐρυγένειος ἐπέκτυπε θυιάδι χάρμῃ,
ὃς διδύμοις μελέεσσιν ἔχει βροτοειδέα μορφὴν ἀλλοφυῆ,
χλοάουσαν, ἀπ’ ἰξύος ἄχρι καρήνου ἡμιτελής· διερῆς δὲ
παρήορος ἰξύος ὁλκῷ δίπτυχος ἰχθυόεντι τύπῳ περικάμπτεται
οὐρή. καὶ διερῇ μάστιγι, θαλασσαίῃ παρὰ φάτνῃ ζεύξας
ὠκυπόρῳ πεφορημένον ἅρμα θυέλλῃ, Γλαῦκος ἀνιπτοπόδων
λοφιὴν ἐπεμάστιεν ἵππων καὶ Σατύρους ἐδίωκεν. ἁλιρροίζῳ
δὲ κυδοιμῷ Πὰν κερόεις, ἀβάτοισιν ἐν ὕδασι κοῦφος ὁδίτης,
ἄβροχος αἰγείῃσιν ἀνακρούων ἄλα χηλαῖς, ἄστατος
ἐσκίρτησε, καλαύροπι πόντον ἀράσσων, πηκτίδι συρίζων πολέμου
μέλος· ἐν ῥοθίοις δὲ μιμηλὴν ἀίων ἀνεμώλιον εἰκόνα φωνῆς
ποσσὶν ὀρεσσινόμοισι διέτρεχε πόντιον ὕδωρ, μαστεύων κτύπον
ἄλλον· ὑπηνέμιος δὲ καὶ αὐτὴ τικτομένη σύριγγι διώκετο
ποντιὰς ἠχώ. ἄλλος ἐυκρήπιδα λόφον νησαῖον ἑλίξας ῥῖψεν
ἐφ’ Ὑδριάδεσσιν, ἀποπλαγχθεῖσα δὲ πέτρη Νηρεΐδων ἐτίναξε
Παλαίμονος ἔμβρυον αὐλήν. Πρωτεὺς δ’ Ἴσθμιον οἶδμα λιπὼν
Παλληνίδος ἅλμης εἰναλίῳ θώρηκι κορύσσετο, δέρματι φώκης·
ἀμφὶ δέ μιν στεφανηδὸν ἐπέρρεον αἴθοπες Ἰνδοὶ Βάκχου
κεκλομένοιο, καὶ οὐλοκόμων στίχες ἀνδρῶν φωκάων πολύμορφον
ἐπηχύναντο νομῆα. σφιγγομένου δὲ γέροντος ἔην ἑτερόχροος
εἰκών· Πρωτεὺς γὰρ μελέεσσι τύπον μιμηλὸν ὑφαίνων πόρδαλις
αἰολόνωτος ἑὴν ἐστίξατο μορφήν· καὶ φυτὸν αὐτοτέλεστον
ἐπὶ χθονὸς ὄρθιον ἔστη δενδρώσας ἑὰ γυῖα, τινασσομένων δὲ
πετήλων ψευδαλέον ψιθύρισμα Βορειάδι σύρισεν αὔρῃ· καὶ
γραπταῖς φολίδεσσι κεκασμένα νῶτα χαράξας εἷρπε δράκων,
μεσάτου δὲ πιεζομένου κενεῶνος σπεῖραν ἀνῃώρησεν, ὑπ’
ὀρχηστῆρι δὲ παλμῷ ἄκρα τιταινομένης ἐλελίζετο κυκλάδος
οὐρῆς, καὶ κεφαλὴν ὤρθωσεν, ἀποπτύων δὲ γενείων ἰὸν
ἀκοντιστῆρα κεχηνότι σύρισε λαιμῷ· καὶ δέμας ἀλλοπρόσαλλον
ἔχων σκιοειδέι μορφῇ φρῖξε λέων, σύτο κάπρος, ὕδωρ ῥέε·
καὶ χορὸς Ἰνδῶν ὑγρὸν ἀπειλητῆρι ῥόον σφηκώσατο δεσμῷ
χερσὶν ὀλισθηρῇσιν ἔχων ἀπατήλιον ὕδωρ· κερδαλέος δὲ
γέρων πολυδαίδαλον εἶδος ἀμείβων εἶχε Περικλυμένοιο
πολύτροπα δαίδαλα μορφῆς, ὃν κτάμεν Ἡρακλέης, ὅτε δάκτυλα
δισσὰ συνάψας ψευδαλέον μίμημα νόθης ἔθραυσε μελίσσης.
χερσαίην δὲ γέροντος ἐκυκλώσαντο πορείην πώεα κητώεντα,
φιλοψαμάθοιο δὲ φώκης οἰγομένῳ βαρύδουπον ὕδωρ ἐπεπάφλασε
λαιμῷ. θυγατέρων δὲ φάλαγγα φιλεύιον εἰς μόθον ἕλκων
ἔγχεϊ κυματόεντι γέρων ὡπλίζετο Νηρεύς, ποντοπόρῳ τριόδοντι
καταθρῴσκων ἐλεφάντων, δεινὸς ἰδεῖν· πολλαὶ δὲ παρ’ ᾐόνα
γείτονες ὄχθαι εἰναλίῃ Νηρῆος ἐδοχμώθησαν ἀκωκῇ.
Νηρεΐδων δὲ γένεθλα συνεκρούσαντο τοκῆι ὑσμίνης ἀλάλαγμα·
καὶ εἰς μόθον ὑψόθι πόντου ἡμιφανὴς ἀπέδιλος ἐβακχεύθη
χορὸς ἅλμης. καὶ Σατύρων ἀσίδηρος ἐπαΐσσουσα κυδοιμῷ
ἀρχαίην ἐπὶ λύσσαν ἀνέδραμεν ἄστατος Ἰνώ, λευκὸν
ἐρευγομένη μανιώδεος ἀφρὸν ὑπήνης. καὶ βλοσυρὴ Πανόπεια
διαΐσσουσα γαλήνης γλαυκὰ θαλασσαίης ἐπεμάστιε νῶτα λεαίνης·
καὶ ῥόπαλον δυσέρωτος ἀειρομένη Πολυφήμου εἰναλίη Γαλάτεια
κορύσσετο λυσσάδι Βάκχῃ· κουφίζων δ’ ἀτίνακτον ἁλιτρεφέων
ἐπὶ νώτων πομπίλος ἠέρταζε δῑ ὕδατος ἄβροχον Εἰδώ. ὡς
δέ τις ἱππεύων ἐλατὴρ ὑπὸ κυκλάδι τέχνῃ. δοχμώσας ὅλον
ἵππον ἀριστερὸν ἐγγύθι νύσσης, δεξιτερὸν κάμψειε,
παριεμένοιο χαλινοῦ κέντρῳ ἐπισπέρχων, προχέων πλήξιππον
ἀπειλήν, ὀκλάζων ἐπίκυρτος, ἐπ’ ἄντυγι γούνατα πήξας ἰξύι
καμπτομένῃ, καὶ ἑκούσιον ἵππον ἐλαύνων φειδομένῃ παλάμῃ
τεχνήμονι βαιὸν ἱμάσσει, ὄμμα βαλὼν κατόπισθε, παρελκομένου
δὲ προσώπου δίφρον ὀπισθοπόροιο φυλάσσεται ἡνιοχῆος· ὣς
τότε Νηρεΐδες διερὴν περὶ νύσσαν ἀγῶνος ἰχθύας ὠκυπόροισιν
ἐοικότας ἤλασαν ἵπποις. ἄλλη δ’ ἀντικέλευθον ἁλίδρομον
εἶχε πορείην ἡνίοχος δελφῖνος ὑπερκύψασα θαλάσσης, νώτῳ δ’
ἰχθυόεντι καθιππεύουσα γαλήνης ὑγρομανῆ δρόμον εἶχε· μανεὶς
δέ τις ὑγρὸς ὁδίτης μεσσοφανὴς δελφῖνας ὁμόζυγας ἔσχισε
δελφίς. καὶ ποταμοὶ κελάδησαν ἐς ὑσμίνην Διονύσου θαρσύνοντες
ἄνακτα, καὶ ἀενάων ἀπὸ λαιμῶν ὑδατόεν μύκημα κεχηνότος
Ὠκεανοῖο ἄγγελος ὑσμίνης Ποσιδήιος ἔβρεμε σάλπιγξ· καὶ
πελάγη κυρτοῦτο συναιχμάζοντα τριαίνῃ· Ἰκαρίῳ Μυρτῷος
ἐπέτρεχεν, ἀγχιφανὴς δὲ ἑσπερίῳ Σαρδῷος, Ἴβηρ ἐπεσύρετο
Κελτῷ οἰδαίνων πελάγεσσι, καὶ ἠθάδι δίζυγι πόντῳ Βόσπορος
ἀστήρικτος ἐμίγνυε καμπύλον ὕδωρ, Αἰγαίου δὲ ῥέεθρα
συναιθύσσοντες ἀέλλῃ Ἰονίης κενεῶνες ἐμαστίζοντο θαλάσσης
συζυγέες, Σικελῆς δὲ παρὰ σφυρὰ θυιάδος ἅλμης κύμασι
πυργωθεῖσα συνέκτυπεν Ἀδριὰς ἅλμη ἀγχινεφής· καὶ κόχλον
ἑλὼν ὑπὸ Σύρτιος ὕδωρ εἰναλίῃ σάλπιγγι Λίβυς μυκήσατο
Νηρεύς· καί τις ἀναΐξας ῥοθίων χερσαῖος ὁδίτης εἰς σκοπιὴν
πόδα λαιὸν ἐρείσατο, δεξιτερῷ δὲ οὕρεος ἄκρα κάρηνα ταμὼν
ἐνοσίχθονι ταρσῷ μαινάδος ἀψαύστοιο κατηκόντιζε καρήνου· καὶ
βυθίῳ τριόδοντι καταιχμάζων Διονύσου ἅλμασι μητρῴοισιν
ἐβακχεύθη Μελικέρτης. Βασσαρίδων δὲ φάλαγγες ἐπεστρατόωντο
κυδοιμῷ, ὧν ἡ μὲν δονέουσα μετήλυδα βότρυν ἐθείρης εἰς
μόθον ὑδατόεντα κορύσσετο φοντάδι λύσσῃ, ἄστατος
οἰστρηθεῖσα ποδῶν βητάρμονι παλμῷ· ἡ δὲ Σάμου Θρήισσαν ὑπὸ
σπήλυγγα Καβείρων νασσαμένη Λιβάνοιο παρεσκίρτησεν ἐρίπνῃ,
βάρβαρον αἰθύσσουσα μέλος Κορυβαντίδος ἠχοῦς· ἄλλη ἀπὸ
Τμώλοιο λεχωίδος ὕψι λεαίνης ἄρσενα μιτρώσασα κόμην
ὀφιώδεϊ δεσμῷ, Μαιονὶς ἀκρήδεμνος ὑπεβρυχᾶτο Μιμαλλών, καὶ
ποδὸς ἴχνος ἔπηξε μετήορον ὑψόθεν ὄχθης, μιμηλαῖς
γενύεσσιν ὑπαφριόωσα θαλάσσῃ. Σειληνοὶ δὲ Κίλισσαν
ἀναβλύζοντες ἐέρσην Μυγδονίων ἐλατῆρες ἐθωρήσσοντο λεόντων,
καὶ βυθίῳ καναχηδὸν ἐπισκιρτῶντες ὁμίλῳ ἀμπελόεν
παλάμῃσιν ἀνέσχεθον ἔρνος Ἐνυοῦς, καὶ παλάμας τανύσαντο
λεοντείην ἐπὶ δειρὴν δραξάμενοι πλοκαμῖδος, ἀμαιμακέτους δὲ
φορῆας θαρσαλέοι λασίοισιν ἀνεκρούσαντο χαλινοῖς. ἁρπάξας δὲ
τένοντα χαραδρήεντος ἐναύλου Σειληνὸς πολέμιζε Παλαίμονι,
φοιταλέην δὲ ἔγχεϊ κισσήεντι δῑ ὕδατος ἤλασεν Ἰνώ.
ἄλλῳ δ’ ἄλλος ἔριζε· καὶ οὐκ ᾐδέσσατο Βάκχη θύρσῳ
ἀκοντιστῆρι καταΐσσουσα τριαίνης, Βάκχη θῆλυς ἐοῦσα·
προασπίζων δὲ θαλάσσης Πανὶ φιλοσκοπέλῳ μετανάστιος ἤρισε
Νηρεὺς πήχεϊ παφλάζοντι· δαφοινήεντι δὲ κισσῷ δαίμονα
Παλληναῖον ὀρεστιὰς ἤλασε Βάκχη, οὐ δέ μιν ἐστυφέλιξεν·
ἐπερχόμενον δὲ Λυαίῳ Γλαῦκον ἀκοντιστῆρι Μάρων ἀπεσείσατο
θύρσῳ. ὑψινεφὴς δ’ ἐλέφας μελέων ἐνοσίχθονι παλμῷ δινεύων
στατὸν ἴχνος ἀκαμπέι γούνατος ὀγκῷ χείλεσι μηκεδανοῖσι
χαμευνάδι μάρνατο φώκῃ· καὶ Σάτυροι ῥώοντο κυβιστητῆρι
κυδοιμῷ ταυροφυεῖς κεράεσσι πεποιθότες, ἐσσυμένων δὲ
ἀλλοφανὴς κεχάλαστο δῑ ἰξύος ὄρθιος οὐρή. Σειληνῶν δὲ
φάλαγγες ἐπέρρεον, ὧν ὁ μὲν αὐτῶν ποσσὶ διχαζομένοις
ἐποχημένος ἰξύι ταύρου συμπλεκέων ἔθλιψε μέλος διδυμόθροον
αὐλῶν. καὶ πλοκάμους βαλίῃσι συναιθύσσουσα θυέλλαις Μυγδονὶς
ἐκροτάλιζεν ὁμόζυγα κύμβαλα Βάκχη, καὶ λοφιὴν ἐπίκυρτον
ἐμάστιε λυσσάδος ἄρκτου θηρὸς ὑποβρυχίης ἀντώπιον·
ἀγροτέρη δὲ πόρδαλις οὐρεσίφοιτος ἐλαύνετο κέντορι θύρσῳ.
καί τις ἀμερσινόοιο κατάσχετος ἅλματι λύσσης ἴχνεσιν
ἀβρέκτοισιν ἐπεσκίρτησε θαλάσσῃ, οἷα Ποσειδάωνος
ἐπισκαίρουσα καρήνῳ· λὰξ ποδὶ κύματα τύψεν, ἐπηπείλησε δὲ
πόντῳ σιγαλέῳ, καὶ κωφὸν ὕδωρ ἐπεμάστιε θύρσῳ Βασσαρὶς
ὑγροφόρητος· ἀπὸ πλοκάμοιο δὲ νύμφης ἀφλεγέος σελάγιζε κατ’
αὐχένος αὐτόματον πῦρ, θάμβος ἰδεῖν. κινυρὴ δὲ παρ’ ᾐόνι
γείτονι πόντῳ φύλοπιν εἰσορόωσα θαλασσομόθου Διονύσου
αἰνοπαθὴς Ψαμάθη πολυταρβέα ῥήξατο φωνήν· Εἰ Θέτιδος χάριν
οἶσθα καὶ εὐπαλάμου Βριαρῆος, εἰ μάθες Αἰγαίωνα τεῶν
χραισμήτορα θεσμῶν, Ζεῦ ἄνα, Βάκχον ἔρυκε μεμηνότα· μηδὲ
νοήσω δουλοσύνην Νηρῆος ἐπὶ Γλαύκοιο τελευτῇ· μὴ Θέτις
αἰολόδακρυς ὑποδρήσσειε Λυαίῳ, δμωίδα μή μιν ἴδοιμι παρὰ
Βρομίῳ, χθόνα Λυδῶν ὀψομένην μετὰ πόντον, Ἀχιλλέα, Πηλέα,
Πύρρον, υἱωνόν, πόσιν, υἷα μιῇ στενάχουσαν ἀνίῃ·
Λευκοθέην δ’ ἐλέαιρε γοήμονα, τῆς παρακοίτης υἷα λαβὼν
ἐδάιξε, τὸν ἀστόργοιο τοκῆος παιδοφόνοι γλωχῖνες
ἐδαιτρεύσαντο μαχαίρης. ὣς φαμένης ἤκουσε δῑ αἰθέρος
ὑψιμέδων Ζεύς, καὶ Βερόης ὑμέναιον ἐπέτρεπεν ἐννοσιγαίῳ,
καὶ μόθον ἐπρήυνε γαμοστόλον·οὐρανόθεν γὰρ νυμφιδίην
ἀτέλεστον ἀναστέλλοντες Ἐνυὼ Βάκχον ἀπειλητῆρες ἐκυκλώσαντο
κεραυνοί. καὶ θεὸς ἀμπελόεις γαμίῳ δεδονημένος ἰῷ κούρην
μὲν μενέαινε· πατὴρ δέ μιν ὑψιμέδων Ζεὺς βρονταίης ἀνέκοπτε
μέλος σάλπιγγος ἀράσσων, καὶ πόθον ὑσμίνης ἀνεσείρασε
πάτριος ἠχώ. ὀκναλέοις δὲ πόδεσσιν ἐχάζετο νωθρὸς ὁδίτης,
στυγνὸς ὀπισθοβόλῳ δεδοκημένος ὄμματι κούρην· οὔασι δ’
αἰδομένοισιν ἀειδομένων ἐνὶ πόντῳ ζῆλον ἔχων ἤκουεν
Ἀμυμώνης ὑμεναίων. καὶ γάμον ἡμιτέλεστον ἁλίβρομος ἤπυε
σύριγξ, καὶ δονέων ἄσβεστον ἐν ὕδασι νυμφίδιον πῦρ παστὸν
Ἀμυμώνης θαλαμηπόλος ἤπυε Νηρεύς, καὶ μέλος ἔπλεκε Φόρκυς·
ὁμοζήλῳ δὲ πορείῃ Γλαῦκος ἀνεσκίρτησεν, ἐβακχεύθη
Μελικέρτης· καὶ ζυγίην Γαλάτεια διακρούουσα χορείην ἄστατος
ὀρχηστῆρι ποδῶν ἐλελίζετο παλμῷ, καὶ γάμιον μέλος εἶπεν,
ἐπεὶ μάθε καλὰ λιγαίνειν ποιμενίῃ σύριγγι διδασκομένη
Πολυφήμου. καὶ Βερόης διεροῖσιν ὁμιλήσας ὑμεναίοις νυμφίος
ἐννοσίγαιος ἐφίλατο πατρίδα νύμφης· καὶ Βερόης ναέτῃσιν
ἑῆς κειμήλιον εὐνῆς Ἄρεος εἰναλίοιο θαλασσαίην πόρε νίκην.
καὶ γάμος ὄλβιος ἦεν, ἐπεὶ βυθίῳ παρὰ παστῷ ἄξιον
ἕδνον Ἔρωτος Ἄραψ ἐκομίσσατο Νηρεύς, Ἡφαίστου σοφὸν
ἔργον, Ὀλύμπια δαίδαλα, νύμφῃ, ὁρμὸν ἄγων κάλυκάς τε
φέρων ἕλικάς τε τιταίνων, ὁππόσα Νηρεΐδεσσιν ἀμιμήτῳ κάμε
τέχνῃ Λήμνιος ἐργοπόνος παρὰ κύμασι καὶ μέσον ἅλμης
ἔμπυρον ἄκμονα πάλλεν ὑποβρυχίην τε πυράγρην, φυσαλέου
χοάνοιο περίδρομον ἄσθμα τιταίνων ποιητοῖς ἀνέμοισιν,
ἀναπτομένης δὲ καμίνου ἐν ῥοθίοις ἄσβεστον ἐβόμβεεν
ἐνδόμυχον πῦρ. Νηρεὺς μὲν τάδε δῶρα πολύτροπα, δῶκε δὲ
κούρῃ Περσικὸς Εὐφρήτης πολυδαίδαλον εἶδος ἀράχνης· χρυσὸν
Ἴβηρ πόρε Ῥῆνος· ἐχεκτεάνων δὲ μετάλλων ἤλυθεν εἴκελα
δῶρα γέρων Πακτωλὸς ἀείρων χερσὶ φυλασσομένῃσιν, ὅτι πρόμον
ἔτρεμε γείτονα Ῥείην Βάκχον ἑὸν βασιλῆα, καὶ ἔτρεμε
γείτονα Ῥείην Μυγδονίης πολιοῦχον ἑῆς χθονός· Ἠριδανὸς δὲ
Ἡλιάδων ἤλεκτρα ῥυηφενέων ἀπὸ δένδρων δῶρα πόρε στίλβοντα·
καὶ ἀργυρέης ἀπὸ πέτρης Στρυμὼν ὅσσα μέταλλα καὶ ὁππόσα
Γεῦδις ἀείρει, ἕδνον Ἀμυμώνῃ δωρήσατο κυανοχαίτης. ὣς ὁ
μὲν ἀρτιχόρευτος ὑποβρυχίῳ παρὰ παστῷ γήθεεν ἐννοσίγαιος·
ἀμειδήτῳ δὲ Λυαίῳ γνωτὸς Ἔρως φθονέοντι παρήγορον ἴαχε
φωνήν· Νυμφοκόμῳ, Διόνυσε, τί μέμφεαι εἰσέτι κεστῷ; οὐ
Βρομίῳ Βερόης γάμος ἔπρεπεν, ἀλλὰ θαλάσσης ἄρμενος ἦν
γάμος οὗτος, ὅτι βρυχίης Ἀφροδίτης παῖδα λαβὼν ἔζευξα
θαλασσοπόρῳ παρακοίτῃ· ἁβροτέρην δ’ ἐφύλαξα τεοῖς θαλάμοις
Ἀριάδνην, ἐκ γενεῆς Μίνωος ὁμόγνιον· οὐτιδανὴν δὲ πόντιον
αἷμα φέρουσαν Ἀμυμώνην λίπε πόντῳ. ἀλλὰ λιπὼν Λιβάνοιο
λόφον καὶ Ἀδώνιδος ὕδωρ ἵξεαι εἰς Φρυγίην εὐπάρθενον,
ἧχί σε μίμνει ἄβροχον Ἠελίοιο λέχος Τιτηνίδος Αὔρης· καὶ
στέφος ἀσκήσασα μάχης καὶ παστάδα κούρης Θρῄκη νυμφοκόμος σε
δεδέξεται, ἧχι καὶ αὐτὴ Παλλήνη καλέει σε δορυσσόος, ἧς
παρὰ παστῷ ἀθλοφόρον γαμίοισι περιστέψω σε κορύμβοις ἱμερτὴν
τελέσαντα παλαισμοσύνην Ἀφροδίτης. τοῖα γυναιμανέοντι
κασιγνήτῳ φάτο Βάκχῳ θοῦρος Ἔρως· πτερύγων δὲ πυρώδεα
βόμβον ἰάλλων ἠερίῃ νόθος ὄρνις ἀνῃώρητο πορείῃ, καὶ
Διὸς εἰς δόμον ἦλθεν. ἀπ’ Ἀσσυρίοιο δὲ κόλπου ἁβροχίτων
Διόνυσος ἀνήιεν εἰς χθόνα Λυδῶν Πακτωλοῦ παρὰ πέζαν, ὅπῃ
χρυσαυγέι πηλῷ ἀφνειῆς τιτάνοιο μέλαν φοινίσσεται ὕδωρ·
Μαιονίης δ’ ἐπέβαινε, καὶ ἵστατο μητέρι Ῥείῃ Ἰνδῴης
ὀρέγων βασιλήια δῶρα θαλάσσης. καλλείψας δὲ ῥέεθρα
βαθυπλούτου ποταμοῖο καὶ Φρύγιον κενεῶνα καὶ ἁβροβίων γένος
ἀνδρῶν Ἀρκτῴην παρὰ πέζαν ἑὴν ἐφύτευσεν ὀπώρην, Εὐρώπης
πτολίεθρα μετ’ Ἀσίδος ἄστεα βαίνων. τεσσαρακοστὸν ὕφηνα τὸ
τέτρατον, ἧχι γυναῖκας δέρκεο μαινομένας καὶ Πενθέος ὄγκον
ἀπειλῆς. ἤδη δ’ Ἰλλυρίης Δαυλάντιον ἔθνος ἀρούρης καὶ
πέδον Αἱμονίης καὶ Πήλιον ἄκρον ἐάσας Ἑλλάδος ἐγγὺς
ἵκανε, καὶ Ἀονίῃ παρὰ πέζῃ στῆσε χορούς. ἀίων δὲ μέλος
μυκήτορος αὐλοῦ Πανὶ Ταναγραίῳ θιάσους ἐστήσατο ποιμήν· καὶ
κρήνη κελάδησεν, ὅπῃ χθονὸς ἄκρον ἀράξας ὑγρὸς ὄνυξ
ἵππειος ἐπώνυμον ἔγλυφεν ὕδωρ· Ἀσωπὸς δ’ ἐχόρευε πυρίπνοα
χεύματα σύρων καὶ προχοὰς ἐλέλιξε· σὺν Ἰσμηνῷ δὲ τοκῆι
κυκλάδας αἰθύσσουσα ῥοὰς ὠρχήσατο Δίρκη. καί ποτέ τις
δρυόεντος ἀναΐξασα κορύμβου ἡμιφανὴς ἐλίγαινεν Ἁμαδρυὰς
ὑψόθι δένδρου, οὔνομα κυδαίνουσα κορυμβοφόρου Διονύσου·
πηγαίη δ’ ὁμόφωνος ἀσάμβαλος ἴαχε Νύμφη. καὶ κτύπος
οὐρεσίφοιτος ἀδεψήτοιο βοείης Πενθέος ἀσπόνδοισιν
ἐπεσμαράγησεν ἀκουαῖς· οἰνοφόρῳ δ’ ἀθέμιστος ἄναξ
ἐπεχώσατο Βάκχῳ, καὶ στρατιὴν ἐκόρυσσε μαχήμονα, κέκλετο δ’
ἀστοῖς ἄστεος ἑπταπόροιο περιφράξαι πυλεῶνας· οἱ μὲν
ἐπεκλήισσαν ἀμοιβαδίς, ἐξαπίνης δὲ αὐτόματοι κληῖδες
ἀνωίγνυντο πυλάων, καὶ δολιχοὺς πυλεῶνι μάτην ἐπέβαλλον
ὀχῆας ἠερίοις θεράποντες ἐριδμαίνοντες ἀήταις. οὐ τότε τις
πυλαωρὸς ἰδὼν ἀνεσείρασε Βάκχην· Σειληνοὺς δὲ γέροντας
ἀτευχέας ἀσπιδιῶται ἔτρεμον αἰχμητῆρες· ὁμογλώσσῳ δ’
ἀλαλητῷ κεκλομένου βασιλῆος ἀφειδήσαντες ἀπειλῆς πολλάκις
ὠρχήσαντο, σὺν εὐτύκτοις δὲ βοείαις κυκλάδος ἐστήσαντο
σακεσπάλον ἅλμα χορείης, ἀντίτυπον μίμημα φιλοσμαράγων
Κορυβάντων. φρικαλέαι δ’ ἰάχησαν ἐν οὔρεσι λυσσάδες ἄρκτοι·
καὶ γένυν αἰθύσσουσα καὶ ὑψιπότητον ἐρωὴν πόρδαλις
ᾐώρητο· λέων δέ τις ἁβρὸν ἀθύρων μειλίχιον βρύχημα
συνήλικι πέμπε λεαίνῃ. ἤδη δ’ αὐτοέλικτος ἐσείετο Πενθέος
αὐλὴ ἀκλινέων σφαιρηδὸν ἀναΐσσουσα θεμέθλων· καὶ πυλεὼν
δεδόνητο θορὼν ἐνοσίχθονι παλμῷ, πήματος ἐσσομένοιο
προάγγελος· αὐτόματος δὲ λάινος Ὀγκαίης ἐλελίζετο βωμὸς
Ἀθήνης, ὅν ποτε Κάδμος ἔδειμεν, ὅτε βραδυπειθέι ῥιπῇ
μόσχου πυργοδόμοιο φερέπτολις ὤκλασε χηλή· ἀμφὶ δὲ θεῖον
ἄγαλμα πολισσούχοιο θεαίνης αὐτομάτῃ ῥαθάμιγγι θεόσσυτος
ἔβλυεν ἱδρὼς δεῖμα φέρων ναέτῃσι· καὶ ἐκ ποδὸς ἄχρι
καρήνου ἄγγελος ἐσσομένων βρέτας Ἄρεος ἔρρεε λύθρῳ. καὶ
ναέται δεδόνηντο· φόβῳ δ’ ἐλελίζετο μήτηρ Πενθέος αὐχήεντος,
ἐβακχεύθη δὲ μενοινῇ, μνησαμένη προτέροιο δαφοινήεντος
ὀνείρου πικρὰ προθεσπίζοντος, ἐπεὶ πάρος ὑψόθι λέκτρων ἐξ
ὅτε κοιρανίην πατρώιον ἥρπασε Πενθεύς, πάννυχον ὑπναλέοις
ὀάροις εὕδουσαν Ἀγαύην φάσματα μιμηλοῖο διεπτοίησεν
ὀνείρου, ἀπλανέος θρῴσκοντα δῑ εὐκεράου πυλεῶνος· ἔλπετο
γὰρ Πενθῆα χοροίτυπον ἁβρὸν ὁδίτην ἄρσενα κοσμήσαντα
γυναικείῳ χρόα πέπλῳ ῥῖψαι πορφυρόνωτον ἐπὶ χθόνα φᾶρος
ἀνάκτων, θύρσον ἐλαφρίζοντα καὶ οὐ σκήπτροιο φορῆα· καί μιν
ἰδεῖν ἐδόκησε πάλιν Καδμηὶς Ἀγαύη ἑζόμενον σκιεροῖο
μετάρσιον ὑψόθι δένδρου· καὶ φυτὸν ὑψικάρηνον, ὅπῃ θρασὺς
ἕζετο Πενθεύς, θῆρες ἐκυκλώσαντο, καὶ ἄγριον εἶχον ἐρωὴν
δένδρον ἀπειλητῆρι μετοχλίζοντες ὀδόντι, τρηχαλέαις γενύεσσι·
τινασσομένοιο δὲ δένδρου κύμβαχος αὐτοκύλιστος ἕλιξ δινεύετο
Πενθεύς, καί μιν ἐδηλήσαντο δεδουπότα λυσσάδες ἄρκτοι·
ἀγροτέρη δὲ λέαινα καταΐσσουσα προσώπου πρυμνόθεν ἔσπασε
χεῖρα, καὶ ἄσχετα μαινομένη θὴρ ἡμιτόμου Πενθῆος ἐρεισαμένη
πόδα λαιμῷ θηγαλέοις ὀνύχεσσι διέθρισεν ἀνθερεῶνα, αἱμαλέον
δὲ κάρηνον ἐκούφισεν ἅρπαγι ταρσῷ οἰκτρὰ δαϊζομένου, καὶ
ἐδείκνυε μάρτυρι Κάδμῳ παλλομένη, βροτέην δ’ ἀλιτήμονα
ῥήξατο φωνήν· Εἰμὶ τεὴ θυγάτηρ θηροκτόνος· εἰμὶ δὲ μήτηρ
Πενθέος ὀλβίστοιο, τεὴ φιλότεκνος Ἀγαύη. τηλίκον ὤλεσα
θῆρα· λεοντοφόνοιο δὲ νίκης δέχνυσο τοῦτο κάρηνον ἐμῆς
πρωτάγριον ἀλκῆς· τηλίκον οὔ ποτε θῆρα κατέκτανε σύγγονος
Ἰνώ, οὐ κτάνεν Αὐτονόη· σὺ δὲ σύμβολα παιδὸς Ἀγαύης πῆξον
ἀριστοπόνοιο τεοῦ προπάροιθε μελάθρου. τοῖον ὄναρ βλοσυρωπὸν
ὑπόχλοος εἶδεν Ἀγαύη. ἔνθεν ἐριπτοίητος ἀπωσαμένη πτερὸν
Ὕπνου, ὀρθρινὴ καλέσασα θεηγόρον υἷα Χαρικλοῦς, μάντιας
ἐσσομένων φονίους ἐδίδαξεν ὀνείρους· Τειρεσίας δ’ ἐκέλευσε
θεοπρόπος ἄρσενα ῥέξαι ταῦρον, ἀοσσητῆρα δαφοινήεντος
ὀνείρου, Ζηνὸς ἀλεξικάκοιο θεοκλήτῳ παρὰ βωμῷ, μηκεδανῆς
ἐλάτης παρὰ δένδρεον, ἧχι Κιθαιρὼν πέπταται ὑψικάρηνος·
Ἁμαδρυάδεσσι δὲ Νύμφαις θῆλυν ὄιν σήμαινε θυηπολέειν παρὰ
λόχμῃ. ἔγνω δ’ ἔμφρονα θῆρα καὶ ἀγρώσσουσαν Ἀγαύην
γαστρὸς ἑῆς ὠδῖνα καὶ ὠλεσίτεκνον ἀγῶνα καὶ κεφαλὴν
Πενθῆος· ἐν ἀφθόγγῳ δὲ σιωπῇ κρύψεν ὀνειρείης ἀπατήλιον
εἰκόνα νίκης, Πενθέα μὴ βαρύμηνιν ἑὸν βασιλῆα χαλέψῃ.
πειθομένη δὲ γέροντι σοφῷ φιλότεκνος Ἀγαύη εἰς ὄρος
ὑψικάρηνον ὁμόστολος ἤιε Κάδμῳ Πενθέος ἑσπομένοιο· καὶ
εὐκεράῳ παρὰ βωμῷ θῆλυν ὄιν κερόεντι συνέμπορον ἄρσενι
ταύρῳ, ἧχι Διὸς πέλεν ἄλσος ὀρειάδος ἔμπλεον ὕλης, Ζηνὶ
καὶ Ἁδρυάδεσσι μίαν ξύνωσε θυηλὴν Κάδμος Ἀγηνορίδης,
θεοτερπέα βωμὸν ἀνάψας, ῥέζων ἀμφοτέροισιν· ἀναπτομένοιο δὲ
πυρσοῦ κνίση μὲν περίφοιτος ἕλιξ συνενήχετο καπνῷ εὐόδμῳ
στροφάλιγγι, δαϊζομένου δ’ ἄρα ταύρου ὄρθιος αἱμαλέης
αὐτόσσυτος αὐλὸς ἐέρσης χεῖρας ἐρευθιόωντι φόνῳ πόρφυρεν
Ἀγαύης αὐχένιον δὲ τένοντα πέριξ στεφανηδὸν ἑλίξας
οἰδαλέην ἐπίκυρτον ἑὴν δοχμώσατο δειρὴν μείλιχος εἱλικόεντι
δράκων μιτρούμενος ὁλκῷ, στέμματι δ’ ὁλκαίῳ κεφαλὴν
κυκλώσατο Κάδμου πρηῢς ὄφις, καὶ γλῶσσα πέριξ λίχμαζεν
ὑπήνην μειλιχίων φίλον ἰὸν ἀποπτύουσα γενείων οἰγομένων·
καὶ θῆλυς ὄφις μιτρώσατο κόρσην Ἁρμονίης ξανθοῖσι
περιπλεχθεῖσα κορύμβοις. καὶ διδύμων ὀφίων πετρώσατο γυῖα
Κρονίων, ὅττι παρ’ Ἰλλυρικοῖο δρακοντοβότου στόμα πόντου
Ἁρμονίη καὶ Κάδμος ἀμειβομένοιο προσώπου λαϊνέην ἤμελλον
ἔχειν ὀφιώδεα μορφήν. καὶ φόβον ἄλλον ἔχουσα μετὰ
προτέρου φόβον ὕπνου νόστιμος εἰς δόμον ἦλθε σὺν υἱέι καὶ
γενετῆρι. τοῖον ἴδεν ποτὲ φάσμα, καὶ ὀμφήεντος ὀνείρου
μνησαμένη δεδόνητο φόβῳ φιλότεκνος Ἀγαύῃ. ἤδη δ’
ἑπταπόροιο δῑ ἄστεος ἵπτατο Φήμη ὄργια κηρύσσουσα
χοροπλεκέος Διονύσου· οὐδέ τις ἦν ἀχόρευτος ἀνὰ πτόλιν·
ἀγρονόμων δὲ εἰαρινοῖς πετάλοισιν ἐμιτρώθησαν ἀγυιαί· καὶ
θάλαμον Σεμέλης χλοερῷ σκιόωσα κορύμβῳ νυμφιδίου σπινθῆρος
ἔτι πνείοντα κεραυνοῦ αὐτοφυὴς ἐμέθυσσεν ἕλιξ εὐώδεϊ
καρπῷ. φρικτὰ δὲ παπταίνων πολυειδέα θαύματα Βάκχου, ζῆλον
ἔχων ὑπέροπλον, ἄναξ κυμαίνετο Πενθεύς· καὶ κενεῆς προχέων
ὑπερήνορα κόμπον ἀπειλῆς τοῖον ἔπος δμώεσσιν ἀτάσθαλος
ἴαχε Πενθεύς· Λυδὸν ἐμὸν θεράποντα κομίσσατε, θῆλυν ἀλήτην,
δαινυμένου Πενθῆος ὑποδρηστῆρα τραπέζης, οἰνοδόκῳ ποτὸν
ἄλλον διαστάζοντα κυπέλλῳ, ἢ γλάγος ἢ γλυκὺ χεῦμα ·
κασιγνήτην δὲ τεκούσης Αὐτονόην πληγῇσιν ἀμοιβαίῃσιν
ἱμάσσω, καὶ πλοκάμους τμήξωμεν ἀκερσικόμου Διονύσου· κύμβαλα
δ’ ἠχήεντα διαρρίψαντες ἀήταις καὶ πάταγον Βερέκυντα καὶ
Εὔια τύμπανα Ῥείης ἕλκετε Βασσαρίδας μανιώδεας, ἕλκετε
Βάκχας, ἀμφιπόλους Βρομίοιο συνήλυδας, ἃς ἐνὶ Θήβῃ
Ἰσμηνοῦ διεροῖσιν ἀκοντίζοντες ἐναύλοις Νηίδας Ἀονίαις
ποταμηίσι μίξατε Νύμφαις ἥλικας, Ἁδρυάδας δὲ γέρων δέξαιτο
Κιθαιρὼν ἄλλαις Ἁδρυάδεσσιν ὁμόζυγας ἀντὶ Δυαίου. ἄξατε
πῦρ, θεράποντες, ἐπεὶ ποινήτορι θεσμῷ, ἐκ πυρὸς εἰ πέλε
Βάκχος, ἐγὼ πυρὶ Βάκχον ὀπάσσω· Ζεὺς Σεμέλην ἐδάμασσεν,
ἐγὼ Διόνυσον ὀλέσσω. εἰ δέ κε πειρήσαιτο καὶ ἡμετέροιο
κεραυνοῦ, γνώσεται, οἷον ἔχω χθόνιον σέλας· οὐρανίου γὰρ
θερμοτέρους σπινθῆρας ἐμὸν λάχεν ἀντίτυπον πῦρ· σήμερον
αἰθαλόεντα τὸν ἀμπελόεντα τελέσσω. εἰ δὲ μόθον στήσειε
μαχήμονα θύρσον ἀείρων, γνώσεται, οἷον ἔχω χθόνιον δόρυ·
καί μιν ὀλέσσω, οὐ ποδός, οὐ λαγόνων, οὐ στήθεος, οὐ
κενεώνων, ὠτειλὴν μεθέποντα· καὶ οὐ βουπλῆγι δαΐξω κυρτὰ
βοοκραίροιο κεράατα δισσὰ μετώπου, οὐδὲ διατμήξω μέσον
αὐχένος· ἀλλά ἑ τύψω ἔγχεϊ χαλκείῳ τετορημένον εἰς πτύχα
μηροῦ, ὅττι Διὸς μεγάλοιο γονὴν ἐψεύσατο μηροῦ καὶ πόλον
ὡς ἑὸν οἶκον· ἐγὼ δέ μιν ἀντὶ μελάθρου ἀντὶ Διός
πυλεῶνος ἐνέρτερον Ἄιδι πέμψω, ἠέ μιν αὐτοκύλιστον
ἀλυσκάζοντα καλύψω κύμασιν Ἰσμηνοῖο, καὶ οὐ χρέος ἐστὶ
θαλάσσης. οὐ δέχομαι βροτὸν ἄνδρα νόθον θεόν· εἰ θέμις
εἰπεῖν, ψεύσομαι, ὡς Διόνυσος, ἐμὸν γένος· οὐκ ἀπὸ Κάδμου
αἷμα φέρω χθονίοιο, πατὴρ δ’ ἐμός, ὄρχαμος ἄστρων,
ἠέλιός με φύτευσε, καί οὐκ ἔσπειρεν Ἐχίων· τίκτε Σεληναίη
με, καὶ οὐκ ἐλόχευσεν Ἀγαύη· εἰμὶ γένος Κρονίδαο, καὶ
αἰθέρος εἰμὶ πολίτης· οὐρανός ἀστερόφοιτος ἐμὴ πόλις·
ἵλατε, Θῆβαι· Παλλὰς ἐμὴ παράκοιτις, ἐμὴ δάμαρ ἄμβροτος
Ἥβη· Πενθέι μαζόν ὄρεξε μετ’ Ἄρεα δεσπότις Ἥρη, καὶ ζαθέη
μετὰ Φοῖβον ἐγείνατο Πενθέα Λητώ· Ἄρτεμιν ἱεμένην
νυμφεύσομαι· οὐδέ με φεύγει, ὥς ποτε Φοῖβον ἔφευγεν ἑῆς
μνηστῆρα κορείης, μῶμον ἀλυσκάζουσα κασιγνήτων ὑμεναίων. εἰ
δέ τεήν Σεμέλην οὐκ ἔφλεγεν οὐρανίη φλόξ, παιδός ἑῆς διὰ
μῶμον ἐὸν δόμον ἔφλεγε Κάδμος, ἀστεροπὴν δ’ ἐκάλεσσε
χαμαιγενὲς ἁπτόμενον πὺρ, καὶ δαΐδων ὀνόμηνε σέλας σπινθῆρα
κεραυνοῦ. ὣς φαμένου βασιλῆος ἐπεστρατόωντο μαχηταὶ
ὁπλοφόροι κενεοῖσιν ἐριδμαίνοντες ἀήτατς· καὶ στρατὸς
ἄσπετος ἦεν ἔσω πιτυώδεος ὕλης, ἴχνια μαστεύοντες
ἀθηήτοιο Λυαίου. ὄφρα μὲν ἐνναέτῃσιν ἄναξ ἐπετέλλετο
Πενθεύς, τόφρα δὲ καὶ Διόνυσος ἀφεγγέα νύκτα δοκεύων τοῖον
ἔπος πρὸς Ὄλυμπον ἀνίαχε κυκλάδι Μήνῃ· Ὦ τέκος Ἠελίοιο,
πολύστροφε, παντρόφε Μήνη, ἅρματος ἀργυρέοιο κυβερνήτειρα
Σελήνη, εἰ σὺ πέλεις Ἑκάτη πολυώνυμος, ἐννυχίη δὲ
πυρσοφόρῳ παλάμῃ δονέεις θιασώδεα πεύκην, ἔρχεο, νυκτιπόλος,
σκυλακοτρόφος, ὅττί σε τέρπει κνυζηθμῷ γοόωντι κυνοσσόος
ἔννυχος ἠχώ· Αρτεμις εἰ σὺ πέλεις ἐλαφηβόλος, ἐν δὲ
κολώναις νεβροφόνῳ σπεύδουσα συναγρώσσεις Διονύσῳ, ἔσσο
κασιγνήτοιο βοηθόος· ἀρχεγόνου γὰρ αἷμα λαχὼν Κάδμοιο
διώκομαι ἔκτοθι Θήβης, μητρὸς ἐμῆς Σεμέλης ἀπὸ πατρίδος·
ὠκύμορος γὰρ θνητὸς ἀνὴρ κλονέει με θεημάχος· ὡς νυχίη δὲ
νυκτελίῳ χραίσμησον ἐλαυνομένῳ Διονύσῳ· εἰ δὲ σὺ
Περσεφόνεια νεκυσσόος, ὑμέτεραι δὲ ψυχαὶ Ταρταρίοισιν
ὑποδρήσσονσι θοώκοις, νεκρὸν ἴδω Πενθῆα, καὶ ἀχνυμένου
Διονύσου δάκρυον εὐνήσειε τεὸς ψυχοστόλος Ἐρμῆς· σεῖο δὲ
Τισιφόνης μανιώδεος ἠὲ Μεγαίρης Ταρταρίῃ μάστιγι λαθίφρονα
παῦσον ἀπειλὴν γηγενέος Πενθῆος, ἐπεὶ δυσμήχανος Ἥρη
ὀψίγονον Τιτῆνα νέῳ θώρηξε Λυαίῳ. ἀλλὰ σὺ φῶτα δάμασσον
ἀθέσμιον, ὄφρα γεραίρῃς ἀρχεγόνου Ζαγρῆος ἐπωνυμίην
Διονύσου. Ζεῦ ἄνα, καὶ σὺ δόκευε μεμηνότος ἀνδρὸς ἀπειλήν·
κλῦθι, πάτερ καὶ μῆτερ· ἐλεγχομένου δὲ Λυαίου σὴ στεροπὴ
γαμίη Σεμέλης τιμήορος ἔστω. ὣς φαμένου ταυρῶπις ἀνίαχεν
ὑψόθι Μήνη· Νυκτιφαὲς Διόνυσε, φυτηκόμε, σύνδρομε Μήνης, σῆς
σταφυλῆς ἀλέγιζε· μέλει δέ μοι ὄργια Βάκχου, ὑμετέρων (??)τι
γαῖα φυτῶν ὠδῖνα πεπαίνει μαρμαρυγὴν δροσόεσσαν ἀκοιμήτοιο
Σελήνης δεχνυμένη· σὺ δέ, Βάκχε χοροίτυπε, θύρσα τιταίνων σῆς
γενετῆς ἀλέγιζε, καὶ οὐ τρομέεις γένος ἀνδρῶν ἀδρανέων,
οἶς κοῦφος ἀεὶ νόος, ὧν καὶ ἀνάγκῃ Εὐμενίδων μάστιγες
ἀναστέλλουσιν ἀπειλάς. σὺν σοὶ δυσμενέεσσι κορύσσομαι· ἶσα
δὲ Βάκχῳ κοιρανέω μανίης ἑτερόφρονος· εἰμὶ δὲ Μήνη
Βακχιάς, οὐκ ὅτι μοῦνον ἐν αἰθέρι μῆνας ἑλίσσω, ἀλλ’ ὅτι
καὶ μανίης μεδέω καὶ λύσσαν ἐγείρω. οὐ χθονίην σέθεν ὕβριν
ἐγὼ νήποινον ἐάσω· ἤδη γὰρ Λυκόοργος ἀπειλήσας Διονύσῳ,
ὁ πρὶν ἐὼν ταχύγουνος, ὁ Μαινάδας ὀξὺ διώξας, τυφλὸς
ἀλητεύει καὶ δεύεται ἡγεμονῆος. ἤδη δ’ ἀμφὶ τένοντας
Ἐρυθραίων δονακήων κέκλιται ἔνθα καὶ ἔνθα, τεῆς αὐτάγγελος
ἀλκῆς, Ἰνδῶν νεκρὸς ὅμιλος, ἀναινομένῳ δὲ ῥεέθρῳ
ἄφρονα Δηριαδῆα πατὴρ ἔκρυψεν Ὑδάσπης ἔγχεϊ κισσήεντι
τετυμμένον· αὐτὰρ ὁ φεύγων πατρῴῳ βαρύθοντι κατηφέι πῖπτε
ῥεέθρῳ· Τυρσηνοὶ δεδάασι τεὸν σθένος, ὁππότε νηῶν ὄρθιος
ἱστὸς ἄμειπτο καὶ ἀμπελόεις πέλεν ὄρπηξ αὐτοτελής, τὸ δὲ
λαῖφος ὑπὸ σκιεροῖσι πετήλοις ἡμερίδων εὔβοτρυς ἀνηέξητο
καλύπτρη, καὶ πρότονοι σύριζον ἐχιδνήεντι κορύμβῳ ἰοβόλοι,
βροτέην δὲ φυὴν καὶ ἐχέφρονα βολὴν δυσμενέες ῥίψαντες
ἀμειβομένοιο προσώπου ἀφραδέες δελφῖνες ἐνιπλώουσι θαλάσσῃ·
εἰσέτι κωμάζουσι καὶ ἐν ῥοθίοις Διονύσῳ, οἷα κυβιστητῆρες
ἐπισκαίρουσι γαλήνῃ. καὶ νέκυς ὑμετέρῳ βεβολημένος ὀξέι
θύρσῳ χεύμασιν Ἀσσυρίοισι καλύπτεται Ἰνδὸς Ὀρόντης, εἰσέτι
δειμαίνων καὶ ἐν ὕδασιν οὔνομα Βάκχου. τοῖον ἔπος Βρομίῳ
χρυσήνιος ἴαχε δαίμων. ὄφρα μὲν εἰσέτι Βάκχος ὁμίλεε
κυκλάδι Μήνῃ, τόφρα δὲ καὶ Ζαγρῆι χαριζομένη Διονύσῳ
Περσεφόνη θώρηξεν Ἐρινύας, ἀχνυμένη δὲ ὀψιγόνῳ χραίσμησε
κασιγνήτῳ Διονύσῳ. αἱ δὲ Διὸς χθονίοιο δυσάντεϊ νεύματι
κόρσης εὐμενίδες Πενθῆος ἐπεστρατόωντο μελάθρῳ, ὦν ἡ μὲν
ζοφεροῖο διαθρῴσκουσα βερέθρου Ταρταρίην ἐλέλιζεν ἐχιδνήεσσαν
Ἱμάσθλην, Κωκυτοῦ δὲ ῥέεθρον ἀρύετο καὶ Στυγὸς ὕδωρ, καὶ
χθονίῃ ῥαθάμιγγι δόμους ἔρραινεν Ἀγαύης... οἶα
προθεσπίζοντα γόον καὶ δάκρυα Θήβης· Ἀκταίην δὲ μάχαιραν ἀπ’
Ἀτθίδος ἤγαγε δαίμων, ἀρχαίην Ἰτύλοιο μιαιφόνον, ᾗ ποτε
μήτηρ Πρόκνη θυμολέαινα σὺν ἀνδροφόνῳ Φιλομήλῃ τηλυγέτην
ὠδῖνα διατμήξασα σιδήρῳ παιδοβόρῳ Τηρῆι φίλην δαιτρεύσατο
φορβήν· κείνην χειρὶ φέρουσα φόνων ὀχετηγὸν Ἐρινὺς
ἀρχεκάκοις ὀνύχεσσι διαγλύψασα κονίην Ἀττικὸν ἔκρυφεν ἆορ
ὀρεσσιφύτῳ παρὰ ῥίζῃ μηκεδανῆς ἐλάτης, ᾗ Μαινάδες,
ὁππόθι Πενθεὺς μέλλε θανεῖν ἀκάρηνος· ἐπαμήσασα δὲ κόχλῳ
Γοργόνος ἀρτιφόνοιο νεόρρυτον αἷμα Μεδούσης πορφυρέαις
ἔχρισε Λιβυστίσι δένδρον ἐέρσαις. καὶ τὰ μὲν ἐν σκοπέλοις
τεχνήσατο μαινὰς Ἐρινύς. ὀρφναίοις δὲ πόδεσσι δόμων
ἐπεβήσατο Κάδμου νυκτιφαὴς Διόνυσος ἔχων ταυρώπιδα μορφήν,
αἰθύσσων Κρονίην μανιώδεα Πανὸς ἱμάσθλην· βακχεύσας δ’
ἀχάλινον Ἀρισταίοιο γυναῖκα Αὐτονόην ἐκάλεσσε, καὶ ἴαχε
θυιάδι φωνῇ· Ὀλβίη, Αὐτονόη, Σεμέλης πλέον· ἀρτιγάμου γὰρ
υἱέος εἰς ὑμέναιον ἐριδμαίνεις καὶ Ὀλύμπῳ· αἰθέρος
ἥρπασας εὖχος, ἐπεὶ λάχεν ἁβρὸν ἀκοίτην Ἄρτεμις
Ἀκταίωνα καὶ Ἐνδυμίωνα Σελήνη. οὐ θάνεν Ἀκταίων, οὐκ
ἔλλαχε θηρὸς ὀπωπήν, οὐ στικτῆς ἐλάφοιο τανυγλώχινα
κεραίην, οὐ νόθον εἶδος ἔδεκτο, καὶ οὐκ ἐψεύσατο μορφήν,
οὐ κύνας ἀγρευτῆρας ἑοὺς ἐνόησε φονῆας· ἀλλὰ κακογλώσσων
στομάτων κενεόφρονι μύθῳ υἱέος ὑμετέροιο μόρον ψεύσαντο
βοτῆρες, νυμφίον ἐχθαίροντες ἀνυμφεύτοιο θεαίνης. οἶδα,
πόθεν δόλος οὗτος· ἐπ’ ἀλλοτρίοις ὑμεναίοις εἰς γάμον, εἰς
Παφίην ζηλήμονές εἰσι γυναῖκες. ἀλλὰ θυελλήεντι διαθρῴσκουσα
πεδίλῳ σπεῦδε μολεῖν ἀκίχητος ἐς οὔρεα· κεῖθι μολοῦσα
ὄψεαι Ἀκταίωνα συναγρώσσοντα Λυαίῳ, Ἄρτεμιν ἐγγὺς ἔχοντα,
καὶ αἰόλα δίκτυα θήρης ἐνδρομίδας φορέοντα, καὶ ἀμφαφόωντα
φαρέτρην. ὀλβίη, Αὐτονόη, Σεμέλης πλέον, ὅττι θεαίνης εἰς
γάμον ἐρχομένης ἑκυρὴ πέλες ἰοχεαίρης· Ἰνοῦς καλλιτόκοιο
μακαρτέρη, ὅττι θεαίνης σὸς πάις ἔλλαχε λέκτρα, τὰ μὴ
λάχεν Ὦτος ἀγήνωρ. οὐ θρασὺς Ὠρίων πέλε νυμφίος
ἰοχεαίρης. χάρματι δ’ (??)βήσας σέθεν υἱέος εἵνεκα νύμφης
κωμάζει σέο Κάδμος ὀρεσσαύλῳ παρὰ παστῷ, σείων ἠερίοις
ἀνέμοις χιονώδεα χαίτην. ἔγρεο, καὶ σὺ γένοιο γαμοστόλος,
εὔλοχε μήτηρ· ἅρμενος οὗτος Ἔρως, ὅτι νυμφίον Ἄρτεμις
ἁγνὴ υἷα κασιγνήτοιο καὶ οὐ ξένον εἶχεν ἀκοίτην. ἀλλὰ
θεὰ φυγόδεμνος ἐπήν ποτε παῖδα λοχεύσῃ, υἱέα κουφίζουσα
σαόφρονος ἰοχεαίρης πήχεϊ παιδοκόμῳ ζηλήμονι δεῖξον Ἀγαύῃ.
τίς νέμεσίς ποτε τοῦτο, κυνοσσόος εἰ παρὰ παστῷ ἤθελε
θηρητῆρα λαγωβόλον υἷα λοχεῦσαι, εἴκελον Ἀκταίωνι
φιλοσκοπέλῳ τε Κυρήνῃ, μητρῴων ἐλάφων ἐποχημένον ὠκέι
δίφρῳ; πέμπτον τεσσαρακοστὸν ἐπόψεαι, ὁππόθι Πενθεὺς ταῦρον
ἐπισφίγγει κεραελκέος ἀντὶ Λυαίου. ὣς φαμένου Βρομίοιο
δόμων ἐξέδραμε νύμφη χάρματι λυσσήεντι κατάσχετος, ὄφρα
νοήσῃ νυμφίον Ἀκταίωνα παρήμενον ἰοχεαίρῃ· καί οἱ
ἐπειγομένῃ σφαλερῷ ποδὶ σύνδρομος αὔραις εἰς ὅρος
ἀκρήδεμνος ὁμάρτεε μαινὰς Ἀγαύη, καὶ Κρονίης μάστιγος
ἱμασσομένη φρένα κέντρῳ ἄσκοπον ἐρροίβδησε μεμηνότι χείλεϊ
φωνήν· Οὐτιδανῷ Πενθῆι κορύσσομαι, ὄφρα δαείη, θαρσαλέην
ὅτι Κάδμος Ἀμαζόνα τίκτεν Ἀγαύην. ἔμπλεος ἠνορέης καὶ
ἐγὼ πέλον· ἢν ἐθελήσω, καὶ γυμναῖς παλάμῃσιν ὅλον Πενθῆα
δαμάσσω, καὶ στρατιὴν εὔοπλον ἀτευχέι χειρὶ δαΐζω. θύρσον
ἔχω· μελίης οὐ δεύομαι, οὐ δόρυ πάλλω· ἔγχεϊ δ’
ἀμπελόεντι δορυσσόον ἀνέρα βάλλω· οὐ φορέω θώρηκα, καὶ
εὐθώρηκα δαμάσσω. κύμβαλα δ’ αἰθύσσουσα καὶ ἀμφιπλῆγα βοείην
κυδαίνω Διὸς υἷα, καὶ οὐ Πενθῆα γεραίρω. Λύδιά μοι δότε
ῥόπτρα· τί μέλλετε, θυιάδες ὧραι; ἵξομαι εἰς σκοπέλους,
ὅθι Μαινάδες, ἧχι γυναῖκες ἥλικες ἀγρώσσοντι συναγρώσσουσι
Λυαίῳ. ζῆλον ἔχω, Λιόνυσε, λεοντοφόνοιο Κυρήνης· φείδεό μοι
Βρομίοιο, θεημάχε, φείδεο, Πενθεῦ· εἰς σκοπέλους ἀκίχητος
ἐλεύσομαι, ὄφρα καἰ αὐτὴ εὔιον ἀείδουσα χοροίτυπον ἴχνος
ἑλίξω· οὐκέτι βοτρυόεντος ἀναίνομαι ὄργια Βάκχου, οὐκέτι
Βασσαρίδων στυγέω χορόν· ἀλλὰ καὶ αὐτὴ δειμαίνω Διόνυσον,
ὃν ἤροσεν ἄφθιτος εὐνή, ὃν Διὸς ὑψιμέδοντος ἐχυτλώσαντο
κεραυνοί. ἔσσομαι ὠκυπέδιλος, ὁμήλυδος ἰοχεαίρης δίκτυα
κουφίζουσα, καὶ οὐ κλωστῆρας Ἀθήνης. ὣς φαμένη πεπότητο νέη
σκαίρουσα Μιμαλλών, ληναίης μεθέπουσα φιλεύιον ἅλμα χορείης,
Βάκχον ἀνευάζουσα καἰ ἀείδουσα Θυώνην· καὶ Σεμέλην ὑπάτοιο
Διὸς κίκλησκε γυναῖκα, καὶ σέλας εὐφαέων γαμίων ἐλίγαινε
κεραυνῶν. καὶ χορὸς ὲν σκοπέλοισιν ἔην πολύς· ἀμφὶ δὲ
πέτραι ἴαχον· ἑπταπύλου δὲ πέδον περιδέδρομε Θήβης ἠχὴ
ποικιλόμορφος· ὁμογλώσσῳ δ’ ἀλαλητῷ μελπομένων βαρύδουπος
ἐπεσμαράγησε Κιθαιρών· καὶ δροσόεις κελάδησεν ἁλὸς κτύπος·
ἦν δὲ νοῆσαι δένδρεα κωμάζοντα καὶ αὐδήεσσαν ἐρίπνην. καί
τις ἑοῦ θαλάμοιο χοροίτυπος ἔκθορε κούρη, αὐλὸς ὅτε
τρητοῖσι πόροις ἰάχησε κεράστης· καὶ κτύπος ἀμφιβόητος
ἀδεψήτοιο βοείης παρθενικὰς βάκχευσεν, ἀπ’ εὐτύκτων δὲ
μελάθρων εἰς ὄρος ὑψικάρηνον ἐρημάδας ἤλασε Βάκχας. καί
τις ἀνοιστρηθεῖσα θυελλήεντι πεδίλῳ κούρη λυσιέθειρα διέσσυτο
παρθενεῶνος, κερκίδα καλλείψασα καὶ ἱστοτέλειαν Ἀθήνην· καὶ
πλοκάμων ἀκόμιστον ἀπορρίψασα καλύπτρην μίσγετο Βασσαρίδεσσι
καὶ Ἀονὶς ἔπλετο Βάκχη. Τειρεσίας δ’ ἱέρευσεν ἀλεξικάκῳ
Διονύσῳ βωμὸν ἀναστήσας, ἵνα Πενθέος ὕβριν ἐρύξῃ καὶ
χόλον ἀπρήυντον ἀποσκεδάσειε Λυαίου· ἀλλὰ μάτην ἱκέτευσεν,
ἐπεὶ λίνον ἤλυθε Μοίρης. καὶ Σεμέλης γενέτην ἐκαλέσσατο
μάντις ἐχέφρων, ὄφρα μετασχήσωσι χοροστασίην Διονύσου.
βριθομένοις δὲ πόδεσσι γέρων ὠρχήσατο Κάδμος στέψας Ἀονίῳ
χιονώδεα βόστρυχα κισσῷ· Τειρεσίας δ’ ὁμόφοιτος ἑὸν πόδα
νωθρὸν ἑλίσσων, Μυγδονίῳ Φρύγα κῶμον ἀνακρούων Διονύσῳ,
εἰς χορὸν ἀίσσοντι συνέμπορος ἤιε Κάδμῳ γηραλέον νάρθηκι
θεουδέι πῆχυν ἐρείσας. ἀθρήσας δὲ γέροντας ὁμήλυδας ὄμματι
λοξῷ Τειρεσίαν καὶ Κάδμον ἀτάσθαλος ἴαχε Πενθεύς· Κάδμε,
τί μαργαίνεις; τίνι δαίμονι κῶμον ἐγείρεις; Κάδμε,
μιαινομένης ἀποκάτθεο κισσὸν ἐθείρης, κάτθεο καὶ νάρθηκα
νοοπλανέος Διονύσου· Ὀγκαίης δ’ ἀνάειρε σαόφρονα χαλκὸν
Ἀθήνης. νήπιε Τειρεσία, στεφανηφόρε, ῥῖψον ἀήταις σῶν
πλοκάμων τάδε φύλλα, νόθον στέφος· ἀντὶ δὲ θύρσου Φοίβου
μᾶλλον ἄειρε τεὴν Ἰσμηνίδα δάφνην. αἰδέομαι σέο γῆρας,
ἀμετροβίων δὲ καὶ αὐτῶν μάρτυρα δῶν ἐτέων πολιὴν πλοκαμῖδα
γεραίρω· εἰ μὴ γὰρ τόδε γῆρας ἐρήτυε καὶ σέο χαίτη, καί
κεν ἀλυκτοπέδῃσιν ἐγὼ δέο χεῖρας ἑλίξας δέσμιον ἀχλυόεντι
κατεσφρήγισσα μελάθρῳ. σὸς νόος οὔ με λέληθε· σὺ γὰρ Πενθῆι
μεγαίρων μαντοσύναις δολίῃσι νόθον θεὸν ἀνέρα τεύχεις, δῶρα
λαβὼν Λυδοῖο παρ’ ἀνέρος ἠπεροπῆος, δῶρα πολυχρύσοιο
φατιζομένου ποταμοῖο. ἀλλ’ ἐρέεις, ὅτι Βάκχος ἐποίνιον
εὗρεν ὀπώρην· οἶνος ἀεὶ μεθύοντας ἐφέλκεται εἰς
Ἀφροδίτην, εἰς φόνον ἀσταθέος νόον ἀνέρος οἶνος ἐγείρει.
ἀλλὰ Διὸς γενετῆρος ἔχει δέμας ἠὲ χιτῶνας· χρύσεα πέπλα
φέρων, οὐ νεβρίδας, ὑψιμέδων Ζεὺς ἀστράπτει μακάρεσσι· καὶ
ἀνδράσι μάρναται Ἄρης χάλκεον ἔγχος ἔχων, οὐκ οἴνοπα
θύρσον ἀείρων· οὐ βοέοις κεράεσσι κερασφόρος ἐστὶν Ἀπόλλων.
μὴ ποταμὸς Σεμέλην νυμφεύσατο, καὶ τέκε νύμφη υἷα νόθον
κερόεντα βοοκραίρῳ παρακοίτῃ; ἀλλ’ ἐρέεις· γλαυκῶπις ἐς
ἄρσενα δῆριν ἱκάνει σύγγονον ἔγχος ἔχουσα καὶ ἀσπίδα
Παλλὰς Ἀθήνη αἰγίδα καὶ σὺ τίταινε τεοῦ Κρονίδαο τοκῆος.
ὣς φαμένου Πενθῆος ἀμείβετο μάντις ἐχέφρων· Τί κλονέεις
Διόνυσον, ὃν ἤροσεν ὑψιμέδων Ζεύς, ὃν Κρονίδης ὤδινε
πατὴρ ἐγκύμονι μηρῷ, παιδοκόμῳ δὲ γάλακτι θεητόκος ἔτρεφε
Ῥείη, ὃν πάρος ἡμιτέλεστον ἔτι πνείοντα τεκούσης ἀφλεγέες
σπινθῆρες ἐχυτλώσαντο κεραυνοῦ; οὗτος ἀμαλλοτόκῳ Δημήτερι
μοῦνος ἐρίζει ἀντίτυπον σταχύεσσιν ἔχων εὔβοτρυν ὀπώρην.
ἀλλὰ χόλον Βρομίοιο φυλάσσεο· δυσσεβίης δὲ σοί, τέκος, ἢν
ἐθέλῃς, Σικελόν τινα μῦθον ἐνίψω. Τυρσηνῶν ποτε παῖδες
ἐναυτίλλοντο θαλάσσῃ, ξεινοφόνοι, πλωτῆρες ἀλήμονες, ἅρπαγες
ὄλβου, πάντοθεν ἁρπάζοντες ἐπάκτια πώεα μήλων· καὶ πολὺς
ἔνθα καὶ ἔνθα δορικτήτων ἀπὸ νηῶν εἰς μόρον ὑδατόεντα
γέρων ἐκυλίνδετο ναύτης ἡμιθανής, ἕτερος δὲ προασπίζων ἕο
ποίμνης ἀμφιλαφὴς πολιῇσι φόνῳ φοινίσσετο ποιμήν. ἔμπορος
εἰ τότε πόντον ἐπέπλεεν, εἴ ποτε Φοῖνιξ ὤνια Σιδονίης
ἁλιπόρφυρα πέπλα θαλάσσης εἶχεν, ὑπὲρ πόντοιο λαβὼν
Τυρσηνὸς ἀλήτης ἀπροϊδὴς πεφόρητο ῥυηφενέων ἐπὶ νηῶν· καί
τις ἀνὴρ νήποινον ἀπείρονα φόρτον ὀλέσσας εἰς Σικελὴν
Ἀρέθουσαν ἀνὴρ πορθμεύετο Φοῖνιξ δέσμιος, ἁρπαμένοιο
λιπόπτολις ἄμμορος ὄλβου. ἀλλὰ δόλῳ Διόνυσος ἐπίκλοπον
εἶδος ἀμείψας Τυρσηνοὺς ἀπάφησε· νόθην δ’ ὑπεδύσατο μορφήν,
ἱμερόεις ἅτε κοῦρος ἔχων ἀχάρακτον ὑπήνην, αὐχένι κόσμον
ἔχων χρυσήλατον· ἀμφὶ δὲ κόρσην στέμματος ἀστράπτοντος ἔην
αὐτόσσυτος αἴγλη λυχνίδος ἀσβέστοιο, καὶ ἔγχλοα νῶτα
μαράγδου, καὶ λίθος Ἰνδῴη χαροπῆς ἀμάρυγμα θαλάσσης· καὶ
χροῒ δύσατο πέπλα φαάντερα κυκλάδος Ἠοῦς ἄρτι χαρασσομένης,
Τυρίῃ πεπαλαγμένα κόχλῳ. ἵστατο δ’ αἰγιαλοῖο παρ’ ὀφρύσιν,
οἷα καὶ αὐτὸς ὁλκάδος ἱμείρων ἐπιβήμεναι. οἱ δὲ θορόντες
φαιδρὸν ἐληίσσαντο δολοπλόκον υἷα Θυώνης καὶ κτεάνων
γύμνωσαν· ὑποτροχόωσα δὲ σειρὴ χερσὶν ὀπισθοτόνοισιν
ἐμιτρώθη Διονύσου. καὶ νέος ἐξαπίνης μέγας ἔπλετο θέσπιδι
μορφῇ ἀνδροφυὴς κερόεις ὑψούμενος ἄχρις Ὀλὺμπου, νύσσων
ἠερίων νεφέων σκέπας· εὐκελάδῳ δὲ ὡς στρατὸς ἐννεάχιλος
ἐῷ μυκήσατο λαιμῷ. μηκεδανοὶ δὲ κάλωες ἐχιδναῖοι πέλον
ὁλκοί, ἔμπνοα μορφωθέντες ἐς ἀγκύλα νῶτα δρακόντων· καὶ
πρότονοι σύριζον· ὑπηνέμιος δὲ κεράστης ὁλκαίαις ἑλίκεσσιν
ἀνέδραμεν εἰς κέρας ἱστοῦ· καὶ χλοεροῖς πετάλοισι κατάσκιος
ἠέρι γείτων ἱστὸς ἔην κυπάρισσος ὑπέρτατος· ὲν δὲ
μεσόδμῃ κισσὸς ἀερσιπότητος ἀνήιεν αἰθέρι γείτων, σειρὴν
αὐτοέλικτον ἐπιπλέξας κυπαρίσσῳ· ἀμφὶ δὲ πηδαλίοισιν
ὑπερκύψασα θαλάσσης Βακχιὰς ἀμπελόεντι κάμαξ ἐβαρύνετο
καρπῷ· πρύμνης δ’ ἡδυπότοιο βαρυνομένης Διονύσου οἶνον
ἀναβλύζουσα μέθης βακχεύετο πηγή. ἀμφὶ δὲ σέλματα πάντα διὰ
πρώρης ἀνιόντες θῆρες ἀεξήθησαν· ἐμυκήσαντο δὲ ταῦροι, καὶ
βλοσυρὸν κελάδημα λέων βρυχήσατο λαιμῷ. Τυρσηνοὶ δ’ ἰάχησαν,
ἐβακχεύοντο δὲ λύσσῃ εἰς φόβον οἰστρηθέντες. ἀεξιφύτοιο δὲ
πόντου ἄνθεα κυματόεντες ἀπέπτυον ὕδατος ὁλκοί· καὶ ῥόδον
ἐβλάστησε, καὶ ὑψόθεν, ὡς ἐνὶ κήπῳ, ἀφροτόκοι κενεῶνες
ἐφοινίσσοντο θαλάσσης, καὶ κρίνον ἐν ῥοθίοις ἀμαρύσσετο.
δερκομένων δὲ ψευδομένους λειμῶνας ἐβακχεύθησαν ὀπωπαί, καί
σφιν ὄρος βαθύδενδρον ἐφαίνετο καὶ νομὸς ὕλης καὶ χορὸς
ἀγρονόμων καὶ πώεα μηλοβοτήρων, καὶ κτύπον ὠίσαντο
λιγυφθόγγοιο νομῆος ποιμενίῃ σύριγγι μελιζομένοιο νοῆσαι, καὶ
λιγυρῶν ἀίοντες ἐυτρήτων μέλος αὐλῶν μεσσατίου πλώοντες
ἀτέρμονος ὑψόθι πόντου γαῖαν ἰδεῖν ἐδόκησαν· ἀμερσινόῳ δ’
ὑπὸ λύσσῃ εἰς βυθὸν ἀίσσοντες ἐπωρχήσαντο γαλήνῃ,
ποντοπόροι δελφῖνες· ἀμειβομένου δὲ προσώπου εἰς φύσιν
ἰχθυόεσσαν ἐμορφώθη γένος ἀνδρῶν. καὶ σύ, τέος, δολόεντα
χόλον πεφύλαξο Λυαίου. ἀλλ’ ἐρέεις· ( μεθέπω δέμας ἄλκιμον,
ἀμφιέπω δὲ φρικτὸν ὀδοντοφύτων αὐτόσπορον αἷμα Γιγάντων.)
δαιμονίην φύγε χεῖρα Γιγαντοφόνου Διονύσου, ὅς ποτε Τυρσηνοῖο
παρὰ κρηπῖδα Πελώρου Ἄλπον ἀπηλοίησε, θεημάχον υἱὸν
Ἀρούρης, μαρνάμενον σκοπέλοισι καὶ αἰχμάζοντα κολώναις·
μαινομένου δὲ Γίγαντος ὑποπτήσσων στίχα λαιμῶν οὐ τότε κεῖνο
κάρηνον ὁδοιπόρος ἔστιχε πέτρης· εἰ δέ τις ἀγνώσσων ἀβάτῳ
πεφόρητο κελεύθῳ μαστίζων θρασὺν ἵππον, ὑπὲρ σκοπέλοιο
νοήσας χερσὶ πολυσπερέεσσι περίπλοκον υἱὸς Ἀρούρης ἡνίοχον
καὶ πῶλον ἑῷ τυμβεύσατο λαιμῷ. πολλάκι δ’ εὐδένδροιο δῑ
οὔρεος εἰς νομὸν ἕλκων μῆλα μεσημβρίζοντα γέρων δαιτρεύετο
ποιμήν. οὐ τότε δ’ αἰπολίοισι παρήμενος ἤ παρὰ μάνδραις
συμφερτοῖς δονάκεσσι μελίζετο μουσοπόλος Πάν, οὐ κτύπου
ὑστερόφωνος ἀμείβετο πηκτίδος Ἠχώ· ἀλλά, λάλον περ ἐοῦσαν,
ἐθήμονι σύνθροον αὐλῷ Πανὸς ἀσιγήτοιο κατεσφρηγίσσατο σιγή,
ὅττι Γίγας τότε πᾶσιν ἐπέχραεν· οὐ τότε βούτης, οὐ χορὸς
ὑλοτόμων τις ὁμήλικας ἤκαχε Νύμφας τέμνων νήια δοῦρα, καὶ
οὐ σοφὸς ὁλκάδα τέκτων δουροπαγὲς γόμφωσεν ὁδοιπόρον ἄρμα
θαλάσσης, εἰσόκε κεῖνα κάρηνα παρέστιχε Βάκχος ὁδεύων, σείων
Εὔια θύρσα· παρερχομένῳ δὲ Λυαίῳ ὑψινεφὴς περίμετρος
ἐπέχραεν υἱὸς Ἀρούρης, ἀσπίδα πετρήεσσαν ἑοῖς ὤμοισιν
ἀείρων· καὶ σκόπελον βέλος εἶχεν, ἐπεσκίρτησε δὲ Βάκχῳ
γείτονα δενδρήεσσαν ἔχων ὑψίδρομον αἰχμήν, ἢ πίτυν ἤ
πλατάνιστον ἀκοντίζων Διονύσῳ. ὡς ῥόπαλον πίτυν εἶχε, καὶ
ὡς θοὸν ἄορ ἑλίσσων πρυμνόθεν αὐτόρριζον ἐκούφισε θάμνον
ἐλαίης. ἀλλ’ ὅτε τηλεβόλους ὀρέων ἐκένωσε κολώνας, καὶ
σκιερῆς βαθύδενδρος ἐγυμνώθη ῥάχις ὕλης, θυρσομανὴς τότε
Βάκχος ἐὸν βέλος ἠθάδι ῥοίζῳ εἰς σκοπὸν ἠκόντιζε, καὶ
ἠλιβάτου τύχεν Ἄλπου εἰς πλατὺν ἀνθερεῶνα, κατ’ ἀσφαράγοιο
δὲ μέσσου ὀξυτενὴς χλοάουσα διέσσυτο Βακχιὰς αἰχμή· ἔνθα
Γίγας ὀλίγῳ τετορημένος ὀξέι θύρσῳ ἡμιθανὴς κεκύλιστο καὶ
ἔμπεσε γείτονι πόντῳ, πλησάμενος βαθύκολπον ὅλον κενεῶνα
θαλάσσης· ὑψώσας δὲ ῥέεθρα Τυφαονίης διὰ πέτρης θερμὰ
κασιγνήτοιο κατέκλυσε νῶτα χαμευνῆς, ἔμπυρον ὑδατόεντι
καταψύχων δέμας ὁλκῷ. ἀλλά, τέκος, πεφύλαξο, μή εἴκελα
καὶ σὺ νοήσῃς, Τυρσηνῶν ἄτε παῖδες, ἄτε θρασὺς υἱὸς
Ἀρούρης. εἶπε καὶ οὐ παρέπεισεν· ἀταρβήτῳ δὲ πεδίλῳ εἰς
ὄρος ὑψικάρηνον ὁμόσσυτος ἤιε Κάδμῳ, ὄφρα χοροῦ ψαύσειε.
σιδηροφόροις δὲ μαχηταῖς ἀσπίδα κουφίζων κορυθαιόλος ἴαχε
Πενθεύς· Δμῶες ἐμοί, στείχοντες ἐν ἄστεϊ καὶ μέσον ὕλης
ἄξατέ μοι βαρύδεσμον ἀνάλκιδα τοῦτον ἀλήτην, ὄφρα τυπεὶς
Πενθῆος ἀμοιβαίῃσιν ἱμάσθλαις μηκέτι φαρμακόεντι ποτῷ
θέλξειε γυναῖκας, ἀλλὰ γόνυ κλίνειεν· ἀπὸ σκοπέλων δὲ καὶ
αὐτὴν μητέρα βακχευθεῖσαν ἐμὴν φιλότεκνον Ἀγαύην φοιτάδος
ἀγρύπνοιο μεταστήσασθε χορείης, λυσσαλέης ἐρύσαντες ἀνάμπυκα
βότρυν ἐθείρης. ὥς φαμένου Πενθῆος ὀπάονες ὠκέι ταρσῷ
ἔδραμον ὑψικόμοιο δυσέμβατον εἰς ῥάχιν ὕλης ἴχνια
μαστεύοντες ὀριπλανέος Διονύσου. καὶ μόγις ἀθρήσαντες
ἐρημάδος ἀγχόθι πέτρης θυρσομανῆ Διόνυσον ἐπερρώσαντο
μαχηταὶ· καὶ παλάμαις Βρομίοιο πέριξ ἔσφιγξαν ἱμάντας, δεσμὰ
βαλεῖν ἐθέλοντες ἀνικήτῳ Διονύσῳ· ἀλλ’ ὁ μὲν ἦεν
ἄφαντος, ἑῷ πτερόεντι πεδίλῳ ἀίξας ἀκίχητος, ἐν
ἀφθόγγῳ δὲ σιωπῇ δαιμονίῃ θεράποντες ἐδουλώθησαν ἀνάγκῃ,
μῆνιν ἀλυσκάζοντες ἀθηήτοιο Λυαίου ταρβαλέοι. καὶ Βάκχος
ὁμοίιος ἀσπιδιώτῃ ἄζυγα ταῦρον ἔχων ἐδράξατο χειρὶ
κεραίης, ὡς θεράπων Πενθῆος ἀπειλείων Διονύσῳ ψευδομένῳ
κερόεντι, καὶ ὡς κοτέοντι προσώπῳ Πενθέος ἐγγὺς ἵκανε
μεμηνότος, ἑζομένου δὲ λυσσαλέου βασιλῆος ἀγήνορα κόμπον
ἀθύρων φρικαλέην ἀγέλαστος ἐπίκλοπον ἴαχε φωνήν· Οὗτος
ἀνήρ, σκηπτοῦχε, τεὴν οἴστρησεν Ἀγαύην· οὗτος ἀνὴρ
ἐθέλει βασιληίδα Πενθέος ἕδρην· ἀλλὰ λαβὼν κερόεντα
δολόφρονα Βάκχον ἀλήτην δῆσον ἀλυκτοπέδῃσι τεῶν μνηστῆρα
θοώκων, καὶ κεφαλήν πεφύλαξο βοοκραίρου Διονύσου, μή σε λαβὼν
πλήξειε τανυγλώχινι κεραίῃ. ὣς φαμένου Βρομίοιο κατάσχετος
ἔμφρονι λύσσῃ μῦθον ἀπειλητῆρα θεημάχος ἴαχε Πενθεύς·
Δήσατε, δήσατε τοῦτον, ἐμῶν συλήτορα θώκων· οὗτος ἐμοῖς
σκήπτροισι κορύσσεται, οὗτος ἱκάνει Καδμείην ἐθέλων Σεμέλης
πατρώιον ἕδρην. καλὸν ἐμοὶ Διόνυσον, ὄν ἤροσε λάθριος
εὐνή, ἀνδροφυῆ τινα ταῦρον ἔχειν ξυνήονα τιμῆς, βουκεράῳ
νόθον εἶδος ἐπαυγάζοντα μετώπῳ, ὅν μετὰ Πασιφάην Σεμέλη
τάχα γείνατο ταύρῳ, βοσκομένῳ κερόεντι συναπτομένη παρακοίτη.
εἶπε καὶ ἀγραύλοιο πόδας ταύροιο πιέζων σφίγξεν
ἀλυκτοπέδῃσι λαβὼν δέ μιν ἀντὶ Λυαίου ἤγαγεν ἱππείης
πεπεδημένον ἐγγύθι φάτνης, ὡς Σεμέλης θρασὺν υἷα καί τινα
ταῦρον ἐέργων Βασσαρίδων δὲ φάλαγγα περίπλοκον ἅμματι χειρῶν
δέσμιον εὐρώεντι κατεσφρήγισσε μελάθρῳ, εἰς γλαφυρόν τινα
κοῖλον ἀτερπέος οἶκον ἀνάγκης, Κιμμερίων μίμημα δυσέκβατον,
ἄμμορον Ἠοῦς, ἀμφιπόλους Βρομίου θιασώδεας, ὥν ὑπὸ δεσμῷ
θλιβομέναις παλάμῃσιν ἐμιτρώθησαν ἱμάντες, χαλκείη δὲ
πόδεσσιν ἐπεσφρηγίζετο σειρή. ἀλλὰ ταχυστροφάλιγγος ὅτε
δρόμος ἦλθε χορείης, μαινάδες ὠρχήσαντο· θυελλήεσσα δὲ Βάκχη
ἄστατα δινηθεῖσα ποδῶν βητάρμονι παλμῷ ἀρραγέων ἀνέκοπτε
παλίλλυτον ὁλκόν ἱμάντων, καὶ παλάμαις κροτάλιζεν ἐλεύθερον
Εὔιον ἠχὼ εὐρύθμοις πατάγοισιν· ὑπὸ στροφάλιγγι δὲ ταρσῶν
χαλκοβαρὴς σφριγόωσα ποδῶν ἐσχίζετο σειρή. καὶ δόμον
ἀχλυόεντα θεόσσυτος ἔστεφεν αἴγλη Βασσαρίδων ζοφεροῖο
καταστάζουσα μελάθρου· καὶ σκοτίου πυλεῶνες ἀνεπτύσσοντο
βερέθρου αὐτόματοι· τρομερῷ δὲ τεθηπότες ἅλματι ταρσῶν
Βασσαρίδων βρύχημα καὶ ἄγριον ἀφρὸν ὀδόντων εἰς φόβον
ἠπείγοντο φυλάκτορες. αἱ δὲ φυγοῦσαι νόστιμον ἴχνος ἔκαμψαν
ἐρημάδος εἰς ῥάχιν ὕλης, ὧν ἡ μὲν βοέην ἀγέλην
δαιτρεύσατο θύρσῳ ῥινοτόρῳ, καὶ χεῖρας ἑὰς ἐμιήνατο
λύθρῳ ταυρείην ὀνύχεσσι διασχίζουσα καλύπτρην τρηχαλέην,
ἑτέρη δὲ δαφοινήεντι κορύμβῳ εἰροπόκων ἄρρηκτα διέτμαγε
πώεα μήλων, ἄλλη δ’ αἶγας ἔπεφνεν· ἐφοινίσσοντο δὲ λύθρου
αἱμαλέαις λιβάδεσσι δαϊζομένης ἀπὸ ποίμνης. ἄλλη δὲ
τριέτηρον ἀφαρπάξασα τοκῆος ἄτρομον ἀστυφέλικτον ἀδέσμιον
ὑψόθεν ὤμων ἵστατο κουφίζουσα μεμηλότα παῖδα θυέλλαις,
ἑζόμενον γελόωντα καὶ οὐ πίπτοντα κονίῃ· καί γλάγος ᾔτεε
κοῦρος, ἑὴν ἄτε μητέρα, Βάκχην, στήθεα δ’ ἀμφαφάασκεν·
ἀνυμφεύτοιο δὲ κούρης αὐτομάτην γλαγόεσσαν ἀνέβλυον ἰκμάδα
μαζοί. παιδὶ δὲ πειναλέῳ λασίους πετάσασα χιτῶνας χείλεσι
νηπιάχοισι νεόρρυτον ὤρεγε θηλήν, παρθενικὴ δ’ ἐκόρεσσεν
ἀήθεϊ κοῦρον ἐέρσῃ· πολλαὶ δ’ ἀρτιτόκοιο μετοχλισθέντα
τεκούσης τέκνα δασυστέρνοιο τιθηνήσαντο λεαίνης. ἄλλη δίψιον
οὖδας ἐπέκτυπεν ὀξέι θύρσῳ ἄκρον ὄρος πλήξασα νεοσχιδές·
αὐτοτελῆ δὲ οἶνον ἐρευγομένη κραναὴ πορφύρετο πέτρη,
λειβομένου δὲ γάλακτος ἀρασσομένης ἀπὸ πέτρης πίδακες
αὐτοχύτοισιν ἐλευκαίνοντο ῥεέθροις. ἄλλη ῥῖψε δράκοντα
κατὰ δρυός· ἀμφί δὲ δένδρῳ σπεῖραν ὄφις κύκλωσε, καὶ
ἔπλετο κισσὸς ἀλήτης πρέμνον ἑλισσομένῳ σκολιῷ μιτρούμενος
ὁλκῷ, ἀμφελελιζομένων μιμούμενος ἄμμα δρακόντων. καὶ
Σάτυρος πεφόρητο σεσηρότα θῆρα κομίζων τίγριν ἀπειλητῆρα
καθήμενον ὑψόθι νώτου, ἄγριον ἦθος ἔχοντα καὶ οὐ ψαύοντα
φορῆος· καὶ συὸς ἄκρα γένεια γέρων Σειληνὸς ἐρύσσας
κάρχαρον ἠκόντιζεν ἐς ἠέρα κάπρον ἀθύρων· ἄλλος ἀελλήεντι
ποδῶν ἐπιβήτορι παλμῷ εἰς λοφιὴν ἀκίχητος ἐπῃώρητο
καμήλου· καί τις ὑπὲρ νώτοιο θορὼν ἐποχήσατο ταύρῳ. καὶ τὰ
μὲν ἐν σκοπέλοισι· λυροδμήτῳ δ’ ἐνί Θήβῃ θαύματα ποικίλα
Βάκχος ἐδείκνυε πᾶσι πολίταις· καὶ σφαλεροῖσι πόδεσσιν
ἐβακχεύοντο γυναῖκες ... χείλεσιν ἀφροκόμοισιν· ὅλη δ’
ἐλελίζετο Θήβη, καὶ φλογεροὺς σπινθῆρας ἀπηκόντιζον ἀγυιαί·
σείετο πάντα θέμεθλα, καὶ ὡς βοέων ἀπὸ λαιμῶν ἀκλινέες
πυλεῶνες ἐμυκήσαντο μελάθρων· καὶ δόμος ἀστυφέλικτος
ἀναβρομέεσκε κυδοιμῷ λαϊνέῃ σάλπιγγι χέων αὐτόσσυτον ἠχώ.
οὐδὲ χόλου Διόνυσος ἐπαύσατο· δαιμονίην δὲ φθογγὴν
ἠερόφοιτον ἐς ἑπταπόρων ἴτυν ἄστρων, λυσσήεις ἅτε ταῦρος,
ἑῷ μυκήσατο λαιμῷ· καὶ κλονέων Πενθῆα μεμηνότα μάρτυρι
πυρσῷ μαρμαρυγῆς ἔπλησεν ὅλον δόμον· ἀμφί δὲ τοίχους
ἀντιπόρους σελάγιζε πολυσχιδὲς ἁλλόμενον πῦρ δαιομένῳ
σπινθῆρι κατάσσυτον, ἀμφὶ δὲ πέπλοις πορφυρέοις καὶ στέρνον
ἁλιχλαίνου βασιλῆος πυρσὸς ἕλιξ πεφόρητο, καί οὐκ ἔφλεξε
χιτῶνας· κεκριμέναις δ’ ἀκτῖσιν ἀποσπάδες ἅλματι θερμῷ ἐκ
ποδὸς εἰς μέσα νῶτα, δῑ ἰξύος εἰς ῥάχιν ἄκρην Πενθέος
ἀμφὶ τένοντα μετήλυδες ἔτρεχον αὐγαί· πολλάκι δ’ αὐτοπόροιο
πυρὸς βητάρμονι παλμῷ γηγενέος βασιλῆος ἐυστρώτων ἐπὶ
λέκτρων ἀφλεγέας σπινθῆρας ἀπέπτυε θέσκελος αἴγλη. καί
σέλας αὐτοέλικτον ἰδὼν βρυχήσατο Πενθεύς, κέκλετο δὲ
δμώεσσιν ἄγειν ἀλκτήριον ὕδωρ, ὄφρα κατασβέσσωσιν
ἀναπτομένην φλόγα πυρσοῦ δῶμα περιρραίνοντες ἀλεξικάκοισι
ῥεέθροις· καὶ γλαφυρῶν γυάλων ἐφάνη γυμνούμενον ὕδωρ, καί,
μεγάλη περ ἐοῦσα, ῥόον τερσαίνετο πηγὴ ἄγγεσι νηρίθμοισιν
ἀφυσσομένου ποταμοῖο. καὶ πόνος ἀχρήιστος ἔην καὶ ἐτώσιον
ὕδωρ. καὶ διεραῖς λιβάδεσσιν ἀέξετο βαλλόμενον πῦρ
θερμοτέραις ἀκτῖσι· καὶ ὡς πολίων ἀπὸ ταύρων μυκηθμοῦ
κελάδοντος ὑπωροφίη πέλεν ἠχώ, βροντᾶς δ( ἐνδομύχοισιν
ἐπέκτυπε Πενθέος αὐλή. ἕκτον τεσσαρακοστὸν ἴδε πλέον, ἧχι
νοήσεις Πενθέος ἄκρα κάρηνα καὶ ὠλεσίτεκνον Ἀγαύην. ἀλλ’
ὅτε δὴ γίνωσκεν ἄναξ θρασύς, ὅττι λυθέντος αὐτομάτου
δεσμοῖο σιδηροφόρων ἀπὸ χειρῶν μαινάδες ἐσσεύοντο μετήλυδες
εἰς ῥάχιν ὕλης, καὶ δόλον ἀλλοπρόσαλλον ἀθηήτου Διονύσου,
ἄστατος ὑβριστῆρι χόλῳ κυμαίνετο Πενθεύς· καί μιν ἰδὼν
παρεόντα παλίνδρομον ἠθάδι κισσῷ βόστρυχα μιτρωθέντα, καὶ
ἄπλοκον ὑψόθεν ὤμων μηκεδανῆς ὁρόων κεχαλασμένον ὁλκὸν
ἐθείρης, τοῖον ἀπερροίβδησεν ἔπος λυσσώδεϊ λαιμῷ· Ἡδὺς ὁ
Τειρεσίαν ἀπατήλιον εἰς ἐμέ πέμπων· οὐ δύναται σέο μάντις
ἐμὸν νόον ἠπεροπεύειν· ἄλλοις ἔννεπε ταῦτα. θεὰ πόθεν
υἱέι Ῥείη οὐ Διὶ μαζὸν ὄρεξε, καὶ ἔτρεφεν υἷα Θυώνης;
εἴρεο Δικταίης κορυθαιόλον ἄντρον ἐρίπνης, εἴρεο καὶ
Κορύβαντας, ὅπῃ ποτὲ κοῦρος ἀθύρων μαζὸν Ἀμαλθείης
κουροτρόφον αἰγὸς ἀμέλγων Ζεὺς μένος ἠέξησε, καὶ οὐ γλάγος
ἔσπασε Ῥείης. ἤθεα σῆς δολίης ἀπεμάξαο καὶ σὺ τεκούσης·
ψευδομένην Σεμέλην Κρονίδης ἔφλεξε κεραυνῷ· ἅζεο, μὴ
Κρονίδης μετὰ μητέρα καὶ σὲ δαμάσσῃ. βάρβαρον οὐ μεθέπω καὶ
ἐγὼ γένος· ἀρχέγονος δὲ Ἰσμηνός με φύτευσε, καὶ οὐ τέκεν
ὑγρὸς Ὑδάσπης· Δηριάδην οὐκ οἶδα καὶ οὐ Λυκόοργος ἀκούω.
ἀλλὰ σὺν ὑμετέροις Σατύροις καὶ θυιάσι Βάκχαις Δίρκης λεῖπε
ῥέεθρα, καί, ἢν ἐθέλῃς, σέο θύρσῳ κτεῖνε παρ’ Ἀσσυρίοισι
νεώτερον ἄλλον Ὀρόντην. οὐ σὺ γένος Κρονίωνος Ὀλύμπιον·
ὀλλυμένης γὰρ ἀστεροπαὶ βοόωσιν ὀνείδεα σεῖο τεκούσης, καὶ
κρυφίων λεχέων ἐπιμάρτυρές εἰσι κεραυνοί. οὐ Δανάην μετὰ
λέκτρα κατέφλεγεν ὑέτιος Ζεύς, καὶ γνωτὴν ἀδόνητον ἐμοῦ
Κάδμοιο κομίζων Εὐρώπην ἐφύλαξε, καὶ οὐκ ἔκρυψε θαλάσσῃ.
οἶδα μέν, ὡς ἀλόχευτον ἔτι βρέφος αἰθερίη φλὸξ ὤλεσεν
αἰθομένης μετὰ μητέρος, ἡμιτελῆ δὲ λῦσε νόθην ὠδῖνα
μαραινομένου τοκετοῖο· εἰ δέ μιν οὐκ ἐδάμασσεν, ὅτι χθονίων
ὑμεναίων κρυπταδίης φιλότητος ἀναίτιός ἐσσι τεκούσης,
πείθομαι, ὡς ἐνέπεις, ἀέκων δέ σε παῖδα καλέσσω Ζηνὸς
ἐπουρανίοιο, καὶ οὐ φλεχθέντα κεραυνῷ. καὶ σύ με τοῦτο
δίδαξον ἀληθέι μάρτυρι μύθῳ· Ζεὺς γενέτης πότε Φοῖβον ἢ
Ἄρεα γείνατο μηρῷ; εἰ Διὸς ἔλλαχες αἷμα, μετέρχεο κύκλον
Ὀλύμπου αἰθέρα ναιετάων, λίπε Πενθέι πατρίδα Θήβην. ὤφελες
ἅρμενον ἄλλον ἀμεμφέα μῦθον ἐνίψαι ψεύδεϊ κερδαλέῳ
κεράσας θελξίφρονα Πειθώ, ὅττί σε παιδοτόκῳ Κρονίδης τέκεν
ἠθάδι κόρσῃ· οὐ τάχα τόσσον ἄπιστον ἔην ἔπος, ὅττι καὶ
αὐτὸν Βάκχον ἀνυμφεύτῳ μετὰ Παλλάδα τίκτε καρήνῳ. ἤθελον,
εἰ γένος ἔσχες Ὀλύμπιον, αἴθε Κρονίων ὑψιμέδων σε
φύτευσεν, ὅπως Διὸς αἷμα διώκων νικήσω Διόνυσον, Ἐχίονος
υἱὸς ἀκούων. ὣς φαμένου νεμέσιζε θεὸς καὶ ἀμείβετο μύθῳ,
κρύπτων δαιμονίης ὑποκάρδιον ὄγκον ἀπειλῆς· Βάρβαρα θεσμὰ
φέρουσαν ἐπολβίζω χθόνα Κελτῶν, ἧχι νέων βρεφέων καθαρὴν
ὠδῖνα δικάζων Ῥῆνος ἀσημάντοιο θεμιστοπόλος τοκετοῖο
αἵματος ἀγνώστοιο νόθον γένος οἶδεν ἐλέγξαι. οὐ μὲν ἐγὼ
Ῥήνοιο φατιζομένου ποταμοῖο χεύμασιν οὐτιδανοῖσι δικάζομαι,
ἀλλὰ ῥεέθρων πιστότεροι κήρυκες ἐμοὶ γεγάασι κεραυνοί·
κρείσσονα μαρτυρίην στεροπῆς μὴ δίζεο, Πενθεῦ· ὕδατι μὲν
Γαλάτης, σὺ δὲ πείθεο μάρτυρι πυρσῷ. οὐ χατέω Πενθῆος
ἐπιχθονίοιο μελάθρου· δῶμα Διωνύσοιο πέλει πατρώιος αἰθήρ·
καὶ χθονός εἰ κρίσις ἦεν ἢ ἀστερόεντος Ὀλύμπου, εἰπέ μοι
εἰρομένῳ, τίνα φέρτερον αὐτὸς ἐνίψῃς, οὐρανὸν ἑπτάζωνον
ἢ ἑπταπύλου χθόνα Θήβης; οὐ χατέω Πενθῆος ἐπιχθονίοιο
μελάθρου. μοῦνον ἐμῆς κύδαινε μελισταγὲς ἄνθος ὀπώρης· μὴ
ποτὸν ἀμπελόεντος ἀτιμήσῃς Διονύσου. Ἰνδοφόνῳ Βρομίῳ μὴ
μάρναο, θηλυτέρῃ δέ, εἰ δύνασαι, πολέμιζε μιῇ ῥηξήνορι
Βάκχῃ. σοὶ τάχα καλὸν ἔθεντο προμάντιες οὔνομα Μοῖραι
ὑμετέρου θανάτοιο προάγγελον· αἰνοπαθῆ δὲ οὐ νέμεσις Πενθῆα
πεδοτρεφέος γενετῆρος γηγενὲς αἷμα φέροντα φέρειν μίμημα
Γιγάντων, οὐ νέμεσις καὶ Βάκχον Ὀλύμπιον αἷμα γενέθλης
Ζηνὸς ἔχειν μίμημα Γιγαντοφόνοιο τοκῆος. εἴρεο Τειρεσίαν,
τίνι χώεαι· εἴρεο Πυθώ, τίς Σεμέλῃ παρίαυε, τίς ἤροσε
παῖδα Θυώνης. εἰ δὲ μαθεῖν ἐθέλεις χοροτερπέος ὄργια
Βάκχου, φάρεα καλλείψας βασιλήια τέτλαθι, Πενθεῦ, θήλεα πέπλα
φέρειν, καὶ γίνεο θῆλυς Ἀγαύη· μὴ δέ σε θηρεύοντα παραΐξωσι
γυναῖκες. ἢν δὲ τεῇ παλάμῃ θηροκτόνα τόξα τανύσσῃς,
Κάδμος ἐπαινήσει σε συναγρώσσοντα τεκούσῃ. Βάκχῳ μοῦνος
ἔριζε, καί, εἰ θέμις, ἰοχεαίρῃ, ὄφρα λεοντοφόνον σε μετ’
Ἀκταίωνα καλέσσω. κάτθεο τεύχεα ταῦτα· σιδηροφόρους δὲ
μαχητὰς χερσὶν ἀθωρήκτοισιν ἐμαὶ κτείνουσι γυναῖκες· εἰ δέ
σε νικήσωσιν ἀτευχέι θήλεϊ χάρμῃ ἔντεσι κοσμηθέντα, τίς
αἰνήσειε πολίτης ἄνδρα γυναικείῃ κεκαφηότα δηιοτῆτι;
Βασσαρὶς οὐ τρομέει πτερόεν βέλος, οὐ δόρυ φεύγει· ἀλλὰ
δόλῳ κρυφἱῳ πυκάσας ἄγνωστον ὀπωπὴν ὄψεαι ὄργια πάντα
χοροπλεκέος Διονύσου. ὣς εἰπών παρέπεισεν, ἐπεὶ νόον
ἀνδρὸς ἱμάσσων φοιταλέης ἐδόνησε κατάσχετον ἅλματι λύσσης
καὶ Βρομίῳ συνάεθλος ἐπέχραε Πενθέι Μήνη δαιμονίῃ μάστιγι·
συνερχομένης δὲ Λυαίῳ λυσσήεις θρασὺς οἶστρος ἀμερσινόοιο
Σελήνης φάσματα ποικιλόμορφα μεμηνότι Πενθέι δείξας φρικτὸν
Ἐχιονίδην προτέρης μετέθηκε μενοινῆς, καὶ σφαλερῇ Πενθῆος
ἐπεσμαράγησεν ἀκουῇ, δαιμονίης σάλπιγγος ἀλάστορα δοῦπον
ἀράσσων· ἀνέρα δ’ ἐπτοίησε. καἰ εἰς δόμον ἤλυθε Πενθεὺς
οἰστρομανής, ποθέων θιασώδεος ὄργια Βάκχου· φωριαμοὺς δ’
ὤιξε θυώδεας, ἧχι γυναικῶν κέκλιτο Σιδονίης ἁλιπόρφυρα
πέπλα θαλάσσης· καὶ χροΐ ποικιλόνωτον ἐδύσατο πέπλον
Ἀγαύης· Αὐτονόης δ’ ἔσφιγξεν ἐπὶ πλοκάμοισι καλύπτρην,
στήθεα μιτρώσας Βασιλήια κυκλάδι τέχνῃ· καὶ πόδας ἐσφήκωσε
γυναικείοισι πεδίλοις· χειρὶ δὲ θύρσου ἄειρε· μετερχομένοιο
δὲ Βάκχας ποικίλος ἰχνευτῆρι χιτὼν ἐπεσύρετο ταρσῷ.
Μιμηλοῖς δὲ πόδεσσιν ἕλιξ ὠρχήσατο Πενθεὺς ἡδυμανής· λοξῷ
δὲ πέδον κροτάλιζε πεδίλῳ ἐκ ποδὸς αἰθύσσων ἕτερον πόδα·
χεῖρα δὲ δισσὴν θηλύνων ἐλέλιζεν ἀμοιβάδα δίζυγι παλμῷ,
οἷα γυνὴ παίζουσα χοροίτυπος· οἷα δὲ ῥόπτρῳ δίκτυπον
ἁρμονίην κροτέων ἑτερόζυγι χαλκῷ ἠερίαις μεθέηκεν ἀλήμονα
βόστρυχον αὔραις, Λυδὸν ἀνακρούων μέλος Εὔιον. ἦ τάχα
φαίης ἄγρια κωμάζουσαν ἰδεῖν λυσσώδεα βάκχην. καὶ διδύμους
Φαέθοντας ἐδέρκετο καἰ δύο Θήβας· ἔλπετο δ’ ἀκαμάτων
ἐπικείμενον ὑψόθεν ὤμων Θήβης ἑπταπόροιο μετοχλίζειν
πυλεῶνα. ἀμφὶ δέ μιν στεφανηδὸν ἐκυκλώσαντο πολῖται, ὃς μὲν
ἔχων τροχόεντα λόφον χθονός, ὃς δ’ ἐπὶ πέτρῳ ὑψιφανής, ὁ
δὲ πῆχυν ἐπ’ ἀνέρος ὦμον ἐρείσας ἴχνος ἀνῃώρησεν ἐπὶ
χθονὶ δάκτυλα πήξας· καί τις ἐυγλώχινα μετήιεν ὄγκον
ἀρούρης, ἄλλος ἐπὶ προβλῆτος ἐπάλξιος, ὃς δὲ δοκεύων
δόχμιον ὄμμα τίταινεν ἀερσιλόφων ἀπὸ πύργων· ὃς δὲ μέσας
στεφανηδὸν ἐπ’ ἄντυγι χεῖρας ἑλίξας ἴχνεσιν ἀκροπόροισιν
ἀνήιε κίονα βαίνων, Πενθέα παπταίνων δεδονημένον ἅλματι
λύσσης, θύρσον ἀερτάζοντα καἰ αἰθύσσοντα καλύπτρην. ἤδη δ’
ἑπταπόροιο παρέδραμε τείχεα Θήβης, αὐτομάτοις ἑλίκεσσιν
ἀνοιγομένων πυλεώνων· ἤδη δὲ πρὸ πόληος ἐς ἠέρα βόστρυχα
σείων ἁβρὰ δρακοντοβότοιο παρέστιχε νάματα Δίρκης· καὶ ποδὶ
λυσσήεντι χοροίτυπον ἴχνος ἑλίσσων δαίμονος ἀμπελόεντος
ὀπίστερον εἶχε πορείην. ἀλλ’ ὅτε χῶρον ἵκανεν, ὅθι
δρύες, ἧχι χορεῖαι, καἰ τελεταὶ Βρομίου θιασώδεες, ἧχι καὶ
αὐτὴ Βασσαρίδων ἀπέδιλος ἔην κεμαδοσσόος ἄγρη, ἀμπελόεις
τότε Βάκχος ὀρειάδος ἔνδοθι λόχμης ἀρχαίην ἐλάτην
ἰσομήκεα γείτονι πέτρῃ δένδρον ἰδὼν περίμετρον ἐγήθεεν,
ἧς ὑπὸ θάμνῳ ἀγχινεφεῖς πετάλοισιν ἐπεσκιόωντο κολῶναι·
ἀκρότατον δὲ κόρυμβον ἀφειδέι χειρὶ πιέζων εἰς πέδον, εἰς
πέδον εἷλκε κατὰ χθονὸς ἐκταδὰ Πενθεὺς... θαλλὸν
ἀερσιπότητον, ἐπισφίγγων δὲ φορῆα ὕψι τιταινομένων ἐδράξατο
χειρὶ κορύμβων, καὶ πόδας ἔνθα καὶ ἔνθα παλινδίνητος
ἑλίσσων ἄστατος ὀρχηστῆρι τύπῳ κουφίζετο Πενθεύς. καὶ τότε
βασσαρίδεσσι χορίτιδες ἤλυθον Ὧραι· ἀλλήλαις δ’ ἐκέλευον,
ἀνεζώννυντο δὲ πέπλοις, νεβρίδα δ’ ἀμφεβάλοντο· καἰ
οὐρεσίφοιτος Ἀγαύη ἀφροκόμοις στομάτεσσιν ἀπερροίβδησεν
ἰωήν· Αὐτονόη, σπεύσωμεν, ὅπῃ χορός ἐστι Λυαίου καὶ
κτύπος οὐρεσίφοιτος ἀκούεται ἠθάδος αὐλοῦ, ὄφρα μέλος
πλέξαιμι φιλεύιον, ὄφρα δαείω, τίς φθαμένη στήσειε
χοροστασίην Διονύσῳ, τίς τίνα νικήσειε θυηπολέουσα Λυαίῳ.
δηθύνεις, ἀχόρευτε, καἰ ἡμέας ἔφθασεν Ἰνώ· οὐκέτι πόντον
ἔχει μετανάστιος, ἀλλὰ καὶ αὐτὴ ἐξ ἁλὸς ἦλθε θέουσα σὺν
ὑγροπόρῳ Μελικέρτῃ, ἦλθε προασπίζουσα διωκομένου Διονύσου,
μὴ Πενθεὺς ἀθέμιστος ἐπιβρίσειε Λυαίῳ. Μύστιδες, εἰς
σκοπέλους, Ἰσμηνίδες ἔλθετε Βάκχαι, καὶ τελετάς στήσωμεν,
ὁμοζήλῳ δὲ χορείῃ Λυδαῖς Βασσαρίδεσσιν ἐρίζομεν, ὄφρά τις
εἴπῃ· Μυγδονίην νίκησε Μιμαλλόνα Μαινὰς Ἀγαύν. ὣς φαμένη
σκοπίαζε καθήμενον ὑψόθι δένδρου, ἄγριον οἷα λέοντα,
θεημάχον υἱέα μήτηρ· καί μιν ἀγειρομέναις ἐπεδείκνυε θυιάσι
Βάκχαις· υἱέα δ’ ἔμφρονα θῆρα καλέσσατο λυσσάδι φωνῇ. ἀμφὶ
δέ μιν στεφανηδὸν ἐκυκλώσαντο γυναῖκες ἑζόμενον πετάλοισι·
καὶ εὐπαλάμῳ τινὶ δεσμῷ δένδρον ἐπηχύναντο, καἰ ἤθελον
εἰς χθόνα ῥίπτειν ἔρνος ὁμοῦ Πενθῆι· περισφίγξασα δὲ
θάμνῳ ὁλκὸν ὁμοζυγέος παλάμης ἐνοσίχθονι παλμῷ πρυμνόθεν
αὐτόρριζον ἀνέσπασε δένδρον Ἀγαύη. καὶ φυτὸν εἰς χθόνα
πῖπτεν· ἐγυμνώθη δὲ Κιθαιρών· καἰ θρασὺς αὐτοέλικτος ἄναξ
βητάρμονι παλμῷ κύμβαχος ἠερόθεν κεκυλισμένος ἤριπε Πενθεύς.
καί τότε μιν λίπε λύσσα νοοσφαλέος Διονύσου, καὶ προτέρας
φρένας ἔσχε τὸ δεύτερον· ἀμφὶ δὲ γαίῃ γείτονα πότμον
ἔχων κινυρὴν ἐφθέγξατο φωνήν· Νύμφαι Ἁμαδρυάδες με καλύψατε,
μή με δαμάσσῃ παιδοφόνοις παλάμῃσιν ἐμὴ φιλότεκνος Ἀγαύη.
μῆτερ ἐμή, δύσμητερ, ἀπηνέος ἴσχεο λύσσης· θῆρα πόθεν
καλέεις με τὸν υἱέα; ποῖα κομίζω στήθεα λαχνήεντα; τίνα
βρυχηθμὸν ἰάλλω; οὐκέτι γινώσκεις με, τὸν ἔτρεφες, οὐκέτι
λεύσσεις· σὴν φρένα καὶ τεὸν ὄμμα τίς ἥρπασε; χαῖρε,
Κιθαιρών· χαίρετε, δένδρεα ταῦτα καὶ οὔρεα· σώζεο, Θήβη
σώζεο καὶ σύ, φίλη παιδοκτόνε μῆτερ Ἀγαύη. δέρκεο ταῦτα
γένεια νεότριχα, δέρκεο μορφὴν ἀνδρομέην· οὐκ εἰμὶ λέων· οὐ
θῆρα δοκεύεις. φείδεο σῆς ὠδῖνος, ἀμείλιχε, φείδεο μαζῶν·
Πενθέα παπταίνεις με, τὸν ἔτρεφες. ἴσχεο, φωνή, μύθους σεῖο
φύλαξον· ἀνήκοός ἐστιν Ἀγαύη. εἰ δὲ κατακτείνεις με
χαριζομένη Διονύσῳ, μούνη παῖδα δάμασσον, ἀγάστονε, μηδὲ
δαμῆναι Βασσαρίδων τεὸν υἷα νόθαις παλάμῃσιν ἐάσῃς. ὣς
φάμενος λιτάνευε, καὶ οὐκ ἤκουσεν Ἀγαύη. ἀμφὶ δέ μιν
δασπλῆτες ἐπερρώοντο γυναῖκες χερσὶν ὁμοζήλοισι· κυλινδομένου
δὲ κονίῃ ἡ μέν ὀπισθιδίους πόδας εἴρυσεν, ἡ δὲ λαβοῦσα
δεξιτερὴν προθέλυμνον ἀνέσπασεν, Αὐτονόη δὲ λαιὴν
ἀντερύεσκε· παραπλαγχθεῖσα δὲ μήτηρ στήθεϊ παιδὸς ἔπηξεν
ἑὸν πόδα, κεκλιμένου δὲ αὐχένα τολμήεντα διέθρισεν ὀξέι
θύρσῳ· καὶ φονίῳ ταχύγουνος ἀνέδραμε χάρματι λύσσης,
αἱματόεν δὲ κάρηνον ἀτερπέι δείκνυε Κάδμῳ· ψευδομένου δὲ
λέοντος ἀγαλλομένη χάριν ἄγρης τοῖον ἀπερροίβδησεν ἔπος
λυσσώδεϊ λαιμῷ· Κάδμε μάκαρ, καλέω σε μακάρτερον· ἐν
σκοπέλοις γὰρ χερσὶν ἀθωρήκτοισιν ἀριστεύουσαν Ἀγαύην
Ἄρτεμις ἐσκοπίαζε, καὶ εἰ πέλε δεσπότις ἄγρης, ζῆλον
ὑποκλέπτουσα λεοντοφόνου σέο κούρης· καὶ Δρυάδες θάμβησαν
ἐμὸν πόνον· ἡμετέρης δὲ Ἁρμονίης γενέτην κεκορυθμένος
ἠθάδι λόγχῃ παῖδα τεήν ἀσίδηρον ἐθάμβεε χάλκεος Ἄρης
θύρσον ἀκοντίζουσαν ἀλοιητῆρα λεόντων, κυδιόων· σὺ δέ,
Κάδμε, τεῶν ἐπιβήτορα θώκων Πενθέα δεῦρο κάλεσσον, ὅπως
φθονερῇσιν ὀπωπαῖς θηροφόνους ἱδρῶτας ὀπιπεύσειε γυναίου.
δμῶες ἐμοί, στείχεσθε, παρὰ προπύλαια δὲ Κάδμου πήξατε τοῦτο
κάρηνον ἐμῆς ἀναθήματα νίκης. τηλίκον οὔ ποτε θῆρα
κατέκτανε σύγγονος Ἰνώ· Αὐτονόη, σκοπίαζε καὶ αὐχένα κάμψον
Ἀγαύῃ· οὐ γὰρ ἐμοὶ λάχες εὖχος ὁμοίιον, ὑμετέρου δὲ
μητρὸς Ἀρισταίοιο φατιζομένην ἔτι νίκην σῆς ἑκυρῆς ᾔσχυνα
λεοντοφόνοιο Κυρήνης. ἔννεπε κουφίζουσα φίλον βάρος· εἰσαΐων
δὲ Κάδμος ἀγαλλομένης ἑτερόφρονα παιδὸς ἀπειλήν, μίξας
δάκρυσι μῦθον ἀμείβετο πενθάδι φωνῇ· Οἷον θῆρα δάμασσας
ἐχέφρονα, τέκνον Ἀγαύη; οἷον θῆρα δάμασσας, ὅν ὑμετέρη
τέκε γαστήρ; οἷον θῆρα δάμασσας, ὅν ἐσπέρμηνεν Ἐχίων;
δέρκεο σεῖο λέοντα, τὸν εἰσέτι τυτθὸν ἀείρων παιδοκόμῳ
κούφιζε γεγηθότι Κάδμος ἀγοστῷ· δέρκεο σεῖο λέοντα, τὸν
Ἁρμονίη σέο μήτηρ πολλάκις ἠέρταζε καὶ ὤρεγε μαζὸν
ἀμέλγειν. μαστεύεις σέο παῖδα τεῶν θηήτορα μόχθων· πῶς
καλέσω Πενθῆα, τὸν ἐν παλάμῃσιν ἀείρεις; ὅν κτάνες
ἀγνώσσουσα, πόθεν σέο παῖδα καλέσσω; θῆρα τεὸν σκοπίαζε, καὶ
υἱέα σεῖο νοήσεις. καλὰ φέρεις, Διόνυσε, τεῷ θρεπτήρια
Κάδμῳ· καλά μοι Ἁρμονίης νυμφεύματα δῶκε Κρονίων· Ἄρεος
ἄξια ταῦτα καὶ Οὐρανίης Ἀφροδίτης· Ἰνὼ πόντον ἔχει,
Σεμέλην ἔφλεξε Κρονίων, μύρεται Αὐτονόν κερόεν τέκος, ἆ
μέγα δειλὴ ἔκτανεν, ὅν τέκε μοῦνον, ἀώριον υἱὸν Ἀγαύη.
καὶ μογέει Πολύδωρος ἐμὸς λιπόπατρις ἀλήτης. μοῦνος ἐγὼ
λιπόμην νέκυς ἔμπνοος· εἰς τίνα φεύγω, Πενθέος ὀλλυμένοιο
καὶ οἰχομένου Πολυδώρου; τίς πόλις ὀθνείη με δεδέξεται;
ἔρρε, Κιθαιρών· γηροκόμους Κάδμοιο κατέκτανες, ἀμφοτέρους δὲ
νεκρὸν ἔχεις Πενθῆα, καὶ Ἀκταίωνα καλύπτεις. ὣς φαμένου
Κάδμοιο γόον κρουνηδὸν ἰάλλων δάκρυσι πηγαίοισι γέρων
ἔκλαυσε Κιθαιρών· καὶ δρύες ὠδύροντο, καὶ ἔκλαγον αἴλινα
Νύμφαι νηιάδες. πολιὴν δὲ κόμην ᾐδέσσατο Κάδμου καὶ
στοναχὴν Διόνυσος· ἀπενθήτου δὲ προσώπου μίξας δάκρυ γέλωτι
νόον μετέθηκεν Ἀγαύης, καὶ πάλιν ἔμφρονα θῆκεν, ὅπως
Πενθῆα γοήσῃ. ἡ δὲ μεταστρέψασα νόον καὶ ἄπιστον ὀπωπὴν
αὐτοπαγὴς ἄφθογγος ἐπὶ χρόνον ἵστατο μήτηρ· καὶ κεφαλὴν
Πενθῆος ὀπιπεύουσα θανόντος ἤριπεν αὐτοκύλιστος, ὑπὲρ
δαπέδοιο δὲ δειλὴ βόστρυχον αἰσχύνουσα χυτῇ κεκύλιστο
κονίῃ· καὶ λασίους ἔρριψεν ἀπὸ στέρνοιο χιτῶνας καὶ
Βρομίου φιάλας θιασώδεας, αἵματος ὁλκῷ στήθεα φοινίξασα καὶ
ἀσκεπέων πτύχα μαζῶν· καὶ κύσεν υἱέος ὄμμα καὶ ἔγχλοα
κύκλα προσώπου καὶ πλοκάμους χαρίεντας ἐρευθομένοιο καρήνου·
ὀξὺ δὲ κωκύουσα τόσην ἐφθέγξατο φωνήν· Νηλειὴς Διόνυσε,
τεῆς ἀκόρητε γενέθλης, δὸς προτέρην ἔτι λύσσαν ἐμοὶ πάλιν·
ἄρτι γὰρ ἄλλην χείρονα λύσσαν ἔχω πινυτόφρονα· δός μοι
ἐκείνην ἀφροσύνην, ἵνα θῆρα τὸ δεύτερον υἷα καλέσσω. θῆρα
βαλεῖν ἐδόκησα· νεοτμήτοιο δὲ κόρσης ἀντὶ λεοντείης κεφαλὴν
Πενθῆος ἀείρω. ὀλβίη Αὐτονόη βαρυδάκρυος, ὅττι θανόντα
ἔστενεν Ἀκταίωνα, καὶ οὐ κτάνεν υἱέα μήτηρ· μούνη ἐγὼ
γενόμην παιδοκτόνος· οὐ Μελικέρτην ἔκτανεν ἠὲ Λέαρχον ἐμὴ
μετανάστιος Ἰνώ, ἀλλὰ πατὴρ ἐδάμασσε, τὸν ἤροσεν. ἆ μέγα
δειλή, Ζεὺς Σεμέλῃ παρίαυεν, ὅπως Πενθῆα γοήσω· Ζεὺς
γενέτης Διόνυσον ἑῷ τεκνώσατο μηρῷ, Καδμείην ἵνα πᾶσαν
ἀιστώσειε γενέθλην. ἱλήκοι Διόνυσος· ὅλον γένος ὤλεσε
Κάδμου. ἀλλὰ θεοκλήτου γαμίην μετὰ δαῖτα τραπέζης, Ἁρμονίης
μετὰ λέκτρον, ἐμοῦ μετὰ παστάδα Κάδμου ἀρχαίην κιθάρην
δονέων πάλιν αὐτὸς Ἀπόλλων θρῆνον ἕνα πλήξειε καὶ
Αὐτονόῃ καὶ Ἀγαύῃ, ὠκύμορον Πενθῆα καὶ Ἀκταίωνα
λιγαίνων. ἡμετέρης, φίλε κοῦρε, τί φάρμακόν ἐστιν ἀνίης;
οὔ πω σοῖς θαλάμοισιν ἐκούφισα νυμφοκόμον πῦρ· οὐ ζυγίων
ἤκουσα τεῶν ὑμέναιον Ἐρώτων· ποῖον ἴδω δέο παῖδα
παρήγορον; αἴθέ σε Βάκχη ἄλλη ἀπηλοίησε, καὶ οὐ πολύμοχθος
Ἀγαύη. μητέρι μαινομένῃ μὴ μέμφεο, δύσμορε Πενθεῦ· Βάκχῳ
μέμφεο μᾶλλον· ἀναίτιός ἐστιν Ἀγαύη. χεῖρες ἐμαί, φίλε
κοῦρε, τεὴν στάζουσιν ἐέρσην αὐχένος ἀμηθέντος· ἀπ’
αὐτοχύτου δὲ καρήνου αἷμα τεὸν μητρῷον ὅλον φοίνιξε
χιτῶνα. ναί, λίτομαι, Βρομίου δότε μοι δέπας· ἀντὶ γὰρ
οἴνου λύθρον ἐμοῦ Πενθῆος ἐπισπένδω Διονύσῳ. σοὶ μὲν ἐγὼ
φιλόδακρυς, ἀώριε, τύμβον ἐγείρω χερσὶν ἐμαῖς ἀκάρηνον
ἐνικρύψασα κονίῃ σὸν δέμας· ὑμετέρῳ δ’ ἐπὶ σήματι τοῦτο
χαράξω· εἰμὶ νέκυς Πενθῆος, ὁδοιπόρε· νηδὺς Ἀγαύης
παιδοκόμος με λόχευσε καὶ ἔκτανε παιδοφόνος χείρ. ἔννεπε
λυσσώουσα σοφῇ φρενί· μυρομένης δὲ Αὐτονόη γοόωσα παρήγορον
ἴαχε φωνήν· Ζῆλον ἔχω καὶ ἔρωτα τεῆς κακότητος, Ἀγαύη,
ὅττι περιπτύσσεις γλυκερὴν Πενθῆος ὀπωπὴν καὶ στόμα καὶ
φίλον ὄμμα καὶ υἱέος ἄκρα κομάων. γνωτή, ἐπολβίζω σε, καὶ
εἰ κτάνες υἱέα μήτηρ· ἀντὶ γὰρ Ἀκταίωνος ἀμειβομένης ἀπὸ
μορφῆς νεβρὸν ἐγὼ δάκρυσα, καὶ υἱέος ἀντὶ καρήνου
μηκεδανὴν ἐλάφοιο νόθην κτερέιξα κεραίην. σῆς δ’ ὀδύνης
ἐλάχεια παραίφασις, ὅττι θανόντος οὐκ ἴδες ἀλλοῖον τύπον
υἱέος, οὐ τρίχα νεβροῦ, οὐ χηλὴν ἀνόνητον ἐκούφισας ἠὲ
κεραίην· μούνη δ’ ἔδρακον υἷα νόθον νέκυν, ἀλλοφυῆ δὲ καὶ
στικτὴν καὶ ἄναυδον ἐκώκυον εἰκόνα μορφῆς, καὶ μήτηρ
ἐλάφοιο καὶ οὐκέτι παιδὸς ἀκούω. ἀλλὰ σὺ κυδαίνουσα, Διὸς
φιλοπάρθενε κούρη, ἀνδρὸς ἐμοῦ σέο Φοῖβον Ἀρισταίοιο τοκῆα
εἰς ἔλαφον μετάμειψον ἐμὴν βροτοειδέα μορφήν· δὸς χάριν
Ἀπόλλωνι· μετ’ Ἀκταίωνα δὲ δειλὴν τοῖς αὐτοῖς σκυλάκεσσι
καὶ Αὐτονόην πόρε φορβὴν ἢ κυσὶν ὑμετέροισιν· ἐσαθρήσῃ
δὲ Κιθαιρὼν μητέρα καὶ μετὰ παῖδα κυνοσπάδα· μηδέ με δειλὴν
σῶν ἐλάφων μεθέπουσαν ἴσην κεραελκέα μορφὴν ἄγρια
μαστίζουσα τεῇ ζεύξειας ἀπήνῃ. χαῖρε φυτὸν Πενθῆος,
ἀμείλιχε χαῖρε Κιθαιρών· χαίρετε καὶ νάρθηκες ἀμερσινόου
Διονύσου· σώζεό μοι, Φαέθων τερψίμβροτε· λάμπε κολώναις· λάμπε
καὶ ἀμφοτέροις, Λητωίδι καὶ Διονύσῳ· εἰ δὲ τεαῖς ἀκτῖσι
καὶ ἀνέρας οἶσθα δαμάσσαι, σῷ καθαρῷ πυρὶ βάλλε καὶ
Αὐτονόην καὶ Ἀγαύην· ἔσσο δὲ Πασιφάης τιμήορος, ὄφρα
γελάσσῃς Ἁρμονίης γενέτειραν ἀνιάζων Ἀφροδίτην. εἶπε, καὶ
ὠλεσίτεκνος ὀδύρετο μᾶλλον Ἀγαύη. καὶ νέκυν, ὃν κατέπεφνε,
φίλη τυμβεύσατο μήτηρ πίδακα δακρυόεσσαν ἀναβλύζουσα προσώπου·
καὶ τάφον εὐποίητον ἐτεκτήναντο πολῖται. ὣς αἱ μὲν
στενάχοντο κατηφέες· εἰσορόων δὲ Βάκχος ἄναξ ἐλέαιρε,
φιλοθρήνους δὲ γυναῖκας μυρομένας ἀνέκοψεν, ἐπεὶ στοιχηδὸν
ἑκάστῃ λυσίπονον κεράσας μελιηδέι φάρμακον οἴνῳ δῶκε ποτὸν
ληθαῖον· ὀδυρομένοιο δὲ Κάδμου πένθιμον ἐπρήυνε γόον παιήονι
μύθῳ· ἀμφοτέρας δ’ εὔνησε καὶ Αὐτονόην καὶ Ἀγαύην,
ἐλπίδος ἐσσομένης πρωτάγγελα θέσφατα φαίνων. Ἰλλυρίην δ’
ἐπὶ γαῖαν ἐς Ἑσπερίου χθόνα πόντου Ἁρμονίην λιπόπατριν
ὁμόστολον ἥλικι Κάδμῳ ἀμφοτέρους πόμπευεν ἀλήμονας, οἷς
χρόνος ἕρπων ὤπασε πετρήεσσαν ἔχειν ὀφιώδεα μορφήν. καὶ
Σατύρους καὶ Πᾶνας ἔχων καὶ λύγκας ἱμάσσων ἁβρὸς
ἀσιγήτοισιν ἐκώμασε Βάκχος Ἀθήναις. ἔρχεο τεσσαρακοστὸν ἐς
ἕβδομον, ὁππόθι Περσεὺς καὶ μόρος Ἰκαρίοιο καὶ ἁβροχίτων
Ἀριάδνη. ἤδη δ’ ἔνθα καὶ ἔνθα δῑ ἄστεος ἵπτατο Φήμη
ἄγγελος αὐτοβόητος ἐρισταφύλου Διονύσου Ἀτθίδι φοιτήσαντος·
ἀκοιμήτου δὲ Λυαίου εἰς χορὸν εὐώδινες ἐβακχεύθησαν
Ἀθῆναι. καὶ πολὺς ἔβρεμε κῶμος· ὁμηγερέες δὲ πολῖται
εἵμασι δαιδαλέοισιν ἀνεχλαίνωσαν ἀγυιὰς χερσὶ πολυσπερέεσσιν·
ἀεξιφύτοιο δὲ Βάκχου ἡμερίδων πετάλοισιν ἐμιτρώθησαν Ἀθῆναι
αὐτόματοι· φιάλας δὲ σιδηροφόρων διὰ μαζῶν στήθεσι
μυστιπόλοισιν ἀνεζώννυντο γυναῖκες, παρθενικαὶ δ’ ἐχόρευον,
ἐπεστέψαντο δὲ κόρσης ἄνθεϊ κισσήεντι περίπλοκον Ἀτθίδα
χαίτην. Ἰλισσὸς δ’ ἐλέλιξε περὶ πτόλιν ἔμπνοον ὕδωρ
κυδαίνων Διόνυσον· ὁμοζήλῳ δὲ χορείῃ εὔιον ἐκρούοντο
μέλος Κηφισίδες ὄχθαι. φυταλιὴ δ’ ἀνέτελλεν, ἀπὸ χθονίοιο
δὲ κόλπου αὐτοφυὴς γλυκεροῖο πεπαινομένου τοκετοῖο βότρυς
ἐλαιήεντος ἐφοινίχθη Μαραθῶνος, καὶ δρύες ἐψιθύριζον,
ἀνοιγομένων δὲ πετήλων δίχροον ἠρεύγοντο ῥόδον λειμωνίδες
Ὧραι, καὶ κρίνον αὐτοτέλεστον ἐμαιώσαντο κολῶναι. καὶ
Φρυγίοις αὐλοῖσιν ἐπέκτυπεν αὐλὸς Ἀθήνης, καὶ δίδυμον
κελάδημα δόναξ ἐλίγαινεν Ἀχαρνεὺς θλιβόμενος παλάμῃσιν·
ὁμογλώσσων δ’ ἀπὸ λαιμῶν Μυγδονίῃ βαρύδουπος ὁμόθροος
ἄζυγι κούρῃ δίθροον ἁρμονίην ἐπιδήμιος ἴαχε Βάκχη πῆχυν
ἐπικλίνουσα νέῃ Πακτωλίδι νύμφῃ, καὶ φλόγα νυκτιχόρευτον
ἀνέσχεθε δίζυγι πεύκῃ ἀρχεγόνῳ Ζαγρῆι καὶ ὀψιγόνῳ
Διονύσῳ· μνησαμένη δ’ Ἰτύλοιο καὶ ἱστοπόνου Φιλομήλης
σύνθροος αἰολόδειρος ἀνέκλαγεν Ἀτθὶς ἀηδών, καὶ Ζεφύρου
λάλος ὄρνις ὑπωροφίην χέε μολπήν, μνῆστιν ὅλην Τηρῆος
ἀπορρίψασα θυέλλαις. οὐδέ τις ἦν ἀχόρευτος ἀνὰ πτόλιν.
αὐτὰρ ὁ χαίρων Βάκχος ἐς Ἰκαρίου δόμον ἤλυθεν, ὃς πέλεν
ἄλλων φέρτερος ἀγρονόμων ἑτερότροπα δένδρα φυτεύειν.
ἀγραύλοις δὲ πόδεσσι γέρων ἐχόρευεν ἀλωεὺς ἀθρήσας
Διόνυσον ἐπήλυδα, καλλιφύτων δὲ κοίρανον ἡμερίδων ὀλίγῃ
ξείνισσε τραπέζῃ· Ἠριγόνη δ’ ἐκέρασσεν ἀψυσσαμένη γλάγος
αἰγῶν· ἀλλά ἑ Βάκχος ἔρυκε, φιλοστόργῳ δὲ γεραιῷ ὤπασε
λυσιπόνοιο μέθης ἐγκύμονας ἀσκούς, δεξιτερῇ δ’ εὔοδμον
ἔχων δέπας ἡδέος οἴνου ὤρεγεν Ἰκαρίῳ· φιλίῳ δ’
ἠσπάζετο μύθῳ· Δέξο, γέρον, τόδε δῶρον, ὃ μὴ δεδάασιν
Ἀθῆναι. ὦ γέρον, ὀλβίζω σε· σὲ γὰρ μέλψουσι πολῖται τοῖον
ἔπος βοόωντες, ὅτι κλέος εὗρεν ἐλέγξαι Ἰκάριος Κελεοῖο
καὶ Ἠριγόνη Μετανείρης. ζῆλον ἔχω προτέρης Δημήτερος, ὅττι
καὶ αὐτὴ ἄλλῳ γειοπόνῳ στάχυν ὄμπνιον ὤπασε Δηώ.
Τριπτόλεμος στάχυν εὗρε, σὺ δ’ οἴνοπα βότρυν ὀπώρης· ἴλαος
οὐρανίῳ Γανυμήδεϊ μοῦνος ἐρίζεις, Τριπτολέμου προτέροιο
μακάρτερε· θυμοβόρους γὰρ οὐ στάχυες λύουσι μεληδόνας,
οἰνοτόκοι δὲ βότρυες ἀνδρομέης παιήονές εἰσιν ἀνίης. τοῖον
ἔπος κατέλεξε, φιλοξείνῳ δὲ γεραιῷ ἁβρὸν ἐγερσινόοιο
δέπας πόρεν ἔμπλεον οἴνου· καὶ πίεν ἄλλο μετ’ ἄλλο γέρων
φυτοεργὸς ἀλωεύς, οἶστρον ἔχων ἀκόρητον ἐυρραθάμιγγος
ἐέρσης· κούρη δ’ ἀντὶ γάλακτος ἀφυσσαμένη χύσιν οἴνου
ὤρεγε χειρὶ κύπελλον, ἕως ἐμέθυσσε τοκῆα. ἀλλ’ ὅτε δὴ
κόρον εὗρε κυπελλοδόκοιο τραπέζης, δόχμιος ἀμφιέλικτος
ἐρισφαλὲς ἴχνος ἑλίσσων ποσσὶν ἀμοιβαίοισιν ἀνεσκίρτησεν
ἀλωεύς, Ζαγρέος Εὔιον ὕγνον ἀνακρούων Διονύσῳ. ἀγρονόμῳ
δὲ γέροντι φυτηκόμος ὤπασε δαίμων κλήματα βοτρυόεντα, φιλεύια
δῶρα τραπέζης· καί μιν ἄναξ ἐδίδαξεν ἀεξιφύτῳ τινὶ τέχνῃ
κλάσσαι βοθριάσαι τε βαλεῖν τ’ ἐνὶ ἐνὶ κλήματα γύροις.
ἄλλοις δ’ ἀγρονόμοισι γέρων φυτοεργὸς ἀλωεὺς δῶρα φέρων
Βρομίοιο καὶ ἀμπελόεσσαν ὀπώρην οἰνοφύτους ἐδίδαξε
φυτηκομίας Διονύσου· καὶ νομίῳ κρητῆρι βαλὼν ῥόον ἄσπετον
οἴνου δαινυμένους ηὔφραινεν ἐπασσυτέροισι κυπέλλοις,
οἰνοδόκων θυόεσσαν ἀναπτύξας χύσιν ἀσκῶν. καί τις
ἐγερσινόοιο πιὼν ῥόον ἡδέος οἴνου Ἠριγόνης γενετῆρα φίλῳ
μειλίξατο μύθῳ· Εἰπέ, γέρον, πόθεν εὗρες ἐπὶ χθονί νέκταρ
Ὀλύμπου; οὐκ ἀπὸ Κηφισοῖο φέρεις ξανθόχροον ὕδωρ, οὐκ ἀπὸ
Νηιάδων μελιηδέα δῶρα κομίζεις· οὐ γὰρ ἀναβλύζουσι μελίρρυτα
χεύματα πηγαί, οὐ ῥόος Ἰλισσοῖο χυτῷ φοινίσσεται ὁλκῷ·
οὐ ποτὸν ἔπλετο τοῦτο φιλοπτόρθοιο μελίσσης, ὀξύτατον
μερόπεσσι φέρον κόρον· ἀλλοφυὲς δὲ καὶ μέλιτος γλυκεροῖο
φέρεις γλυκερώτερον ὕδωρ· πάτριον οὐ πόμα τοῦτο λοχεύεται
Ἀτθὶς ἐλαίη· λαρότερον δὲ γάλακτος ἔχεις ποτὸν ἐμμενὲς
αἰεὶ συμφερταῖς λιβάδεσσι μελικρήτου κυκεῶνος. εἰ δὲ ποτὸν
μερόπεσσιν ἀεξιφύτων ἀπὸ κήπων ἐκ καλύκων δεδάασιν ἄγειν
ῥοδοπήχεες Ὧραι, καί κεν ἐγὼ καλέεσκον Ἀδώνιδος ἢ
Κυθερείης εἰαρινὸν πόμα τοῦτο, ῥόδων εὔοδμον ἐέρσην.
λυσίπονον καὶ ξεῖνον ἄγεις ποτόν· ἠερίοις γάρ πλαζομένας
ἀνέμοισιν ἐμὰς ἐκέδασσε μερίμνας. μή σοι δῶρον ἔδωκεν ἀπ’
αἰθέρος ἄμβροτος Ἥβη; μή σοι τοῦτο κόμισσε τεὴ πολιοῦχος
Ἀθήνη; οὐρανόθεν κρητῆρα τίς ἥρπασεν, ἔνθεν ἀφύσσει Ζηνὶ
καὶ ἀθανάτοισι δέπας κεράσας Γανυμήδης; ξεινοδόκου Κελεοῖο
μακάρτερε, μὴ σὺ καὶ αὐτὸς ἵλαον οὐρανόθεν ναέτην
ξείνισσας Ὀλύμπου; πείθομαι, ὡς θεὸς ἄλλος ἐκώμασε σεῖο
μελάθρῳ, καὶ φιλίης πόμα τοῦτο τεῆς διὰ δεῖπνα τραπέζης
Ἀτθίδι δῶρον ἔδωκεν, ἄτε στάχυν ὤπασε Δηώ. ἔννεπε
θαμβήσας γλυκερὸν ποτόν· ἐκ στομάτων δὲ ἡδυμανὴς ἀλάλαζε
χέων ἄγραυλον ἀοιδήν. ἀγρονόμοι δ’ ἀρύοντες ἐπασσυτέροισι
κυπέλλοις πάντες ἐβακχεύθησαν ἀμερσινόῳ φρένας οἴνῳ·
ὄμματα δ’ ἐπλάζοντο, φιλακρήτοις δὲ κυπέλλοις ἄργυφα
πορφύροντο παρήια, γειοπόνων δὲ στήθεα θερμαίνοντο, ποτῷ δ’
ἐβαρύνετο κόρση, καὶ φλέβες οἰδαίνοντος ἐκυμαίνοντο καρήνου·
τοῖσι δὲ δερκομένοισιν ἐσείετο κόλπος ἀρούρης καὶ δρύες
ὠρχήσαντο καὶ ἐσκίρτησαν ἐρίπναι· καὶ σφαλεραῖς λιβάδεσσιν
ἀήθεος ἔμπλεος οἴνου ὕπτιος αὐτοκύλιστος ἐπὶ χθόνα
κάππεσεν ἀνήρ. καὶ χορὸς ἀγρονόμων φονίῳ δεδονημένος
οἴστρῳ τλήμονος Ἰκαρίοιο κατέτρεχε θυιάδι λύσσῃ, οἶά τε
φαρμακόεντα κερασσαμένου δόλον οἴνου, ὃς μὲν ἔχων βουπλῆγα
σιδήρεον, ὃς δὲ μακέλλῃ θωρήξας ἕο χεῖρας, ὁ δὲ
σταχυητόμον ἅρπην κουφίζων, ἕτερος δὲ λίθον περίμετρον
ἀείρων, ἄλλος ἀνεπτοίητο καλαύροπα χειρὶ τιταίνων, γηραλέον
πλήσσοντες· ἑλὼν δέ τις ἐγγὺς ἱμάσθλην Ἰκαρίου τέτρηνε
δέμας ταμεσίχροϊ κέντρῳ. καὶ μογέων χθονὶ πῖπτε γέρων
φυτοεργὸς ἀλωεὺς τυπτόμενος ῥοπάλοισιν, ἐπισκαίρων δὲ
τραπέζῃ τύψε μέθης κρητῆρα, καὶ αἴθοπος εἰς χύσιν οἴνου
ἡμιθανὴς κεκύλιστο· βαρυνομένου δὲ καρήνου ἀγρονόμων
πληγῇσιν ἀμοιβαίῃσι τυπέντος αἱμαλέη φοίνιξεν ὁμόχροον
οἶνον ἐέρση. καὶ μόγις ἐκ στομάτων ἔπος ἴαχεν Ἄιδι
γείτων· Οἶνος ἐμοῦ Βρομίου, βροτέης ἄμπαυμα μερίμνης, ὁ
γλυκὺς εἰς ἐμὲ μοῦνον ἀμείλιχος· εὐφροσύνην γὰρ ἀνδράσι
πᾶσιν ὄπασσε, καὶ Ἰκαρίῳ πόρε πότμον· ὁ γλυκὺς Ἠριγόνῃ
πολεμήιος· ἡμετέρην γὰρ νηπενθὴς Διόνυσος ἐθήκατο πενθάδα
κούρην. οὔ πω μῦθος ἔληγε· μόρος δέ οἱ ἔφθασε φωνήν. καὶ
νέκυς αὐτόθι κεῖτο, σαόφρονος ἔκτοθι κούρης, ὄμμασι
πεπταμένοισιν. ἐν ἀστρώτῳ δὲ χαμευνῇ νήδυμον ὕπνον ἴαυον
ὑπὲρ δαπέδοιο φονῆες οἰνοβαρεῖς, νεκύεσσιν ἐοικότες·
ἐγρόμενοι δέ, ὃν κτάνον ἀγνώσσοντες, ἀνέστενον· ὑψόθι δ’
ὤμων νεκρὸν ἐλαφρίζοντες ἀνήγαγον εἰς ῥάχιν ὕλης ἔμφρονα
θυμὸν ἔχοντες, ἐν εὐύδρῳ δὲ ῥεέθρῳ ὠτειλὰς ἐκάθηραν
ὀρεσσιχύτῳ παρὰ πηγῇ· καὶ νέκυν ἀρτιδάικτον, ὃν ἔκτανον
ἄφρονι λύσσῃ, ἀνδροφόνοις παλάμῃσιν ἐτυμβεύσαντο φονῆες.
ψυχὴ δ’ Ἰκαρίοιο πανείκελος ἔσσυτο καπνῷ εἰς δόμον
Ἠριγόνης· βροτέῃ δ’ ἰσάζετο μορφῇ κοῦφον ὀνειρείης σκιερῆς
εἴδωλον ὀπωπῆς, ἀνδρὶ νεουτήτῳ πανομοίιος, εἶχε δὲ δειλὴ
στικτὸν ἀσημάντοιο φόνου κήρυκα χιτῶνα, αἵματι φοινίσσοντα
καὶ αὐχμώοντα κονίῃ, ῥωγαλέον πληγῇσιν ἀμοιβαίοιο σιδήρου.
καὶ παλάμας ὤρεξε· νεοσφαγέων δὲ δοκεύειν ὠτειλὰς μελέων
ἐπεδείκνυε γείτονι κούρῃ. παρθενικὴ δ’ ὀλόλυξε φιλοθρήνοις
ἐν ὀνείροις, ὡς ἴδεν ἕλκεα τόσσα καρήατος, ὡς ἴδε δειλὴ
λύθρον ἐρευθομένοιο νεόρρυτον ἀνθερεῶνος· καὶ σκιόεις γενέτης
ἔπος ἔννεπε πενθάδι κούρῃ· Ἔγρεο, δειλαίη, καὶ δίζεο σεῖο
τοκῆα· ἔγρεο, καὶ μεθύοντας ἐμοὺς μάστευε φονῆας· εἰμὶ
τεὸς γενέτης βαρυώδυνος, ὃν χάριν οἴνου ἀγρονόμοι δασπλῆτες
ἐδηλήσαντο σιδήρῳ. ὦ τέκος, ὀλβίζω σε· σὺ γὰρ κταμένοιο
τοκῆος οὐ καναχὴν ἤκουσας ἀρασσομένοιο καρήνου, οὐ πολιὴν
ἐνόησας ἐρευθομένην ὑπὸ λύθρῳ, οὐ νέκυν ἀρτιδάικτον
ἐπισπαίροντα κονίῃ, πατροφόνους κορύνας οὐκ ἔδρακες· ἀλλά
σε δαίμων ἔκτοθι πατρὸς ἔρυκε, τεὴν δ’ ἐφύλαξεν ὀπωπήν, μὴ
μόρον ἀθρήσειε δαϊζομένου γενετῆρος. αἵματι πορφύροντας
ἐμοὺς σκοπίαζε χιτῶνας· χθιζὰ γὰρ οἰνωθέντες ἀμοιβαίοισι
κυπέλλοις ἀγρονόμοι βλύζοντες ἀήθεος ἰκμάδα Βάκχου ἀμφ’
ἐμὲ κυκλώσαντο· δαϊζόμενος δὲ σιδήρῳ μηλονόμους ἐκάλεσσα,
καὶ οὐκ ἤκουσαν ἰωήν· μούνη δ’ ὑστερόφωνος ἐμὸν κτύπον
ἔκλυεν Ἠχὼ θρήνοις ἀντιτύποισι τεὸν στενάχουσα τοκῆα.
οὐκέτι κουφίζουσα καλαύροπα μεσσόθεν ὕλης εἰς νομὸν
ἀνθεμόεντα καὶ εἰς λειμῶνας ἱκάνεις, σὴν ἀγέλην βόσκουσα
σὺν ἀγραύλῳ παρακοίτῃ· οὐκέτι δενδροκόμοιο τεῆς ψαύουσα
μακέλλης κῆπον ἐς εὐώδινα φέρεις ἀμαρήιον ὕδωρ· ἀλλὰ
μελιρραθάμιγγος ἐμῆς ἀκόρητος ὀπώρης κλαῖε τεὸν γενέτην με
δεδουπότα· καί σε νοήσω ὀρφανικὴν ζώουσαν ἀπειρήτην
ὑμεναίων. ὣς φαμένη πτερόεσσα παρέδραμεν ὄψις ὀνείρου.
κούρη δ’ ἐγρομένη ῥοδέας ἤμυξε παρειάς, πενθαλέοις δ’
ὀνύχεσσιν ἀκαμπέας ἔξεσε μαζούς, καὶ δολιχῆς προθέλυμνον
ἀνέσπασε βότρυν ἐθείρης· καὶ βόας ἀθρήσασα παρισταμένους
ἔτι πέτρῃ παρθένος ἀχνυμένη κινυρῇ βρυχήσατο φωνῇ· Πῇ
νέκυς Ἰκαρίοιο, φίλαι φθέγξασθε κολῶναι· πότμον ἐμοῦ
γενετῆρος ἐθήμονες εἴπατε ταῦροι· πατρὸς ἐμοῦ κταμένοιο
τίνες γεγάασι φονῆες; πῇ μοι ἐμὸς γενέτης γλυκὺς οἴχεται;
ἦ ῥα διδάσκων γείτονα καλλιφύτοιο νέους ὅρπηκας ὀπώρης
πλάζεται ἀγρονόμοισι παρήμενος, ἤ τινι βούτῃ δενδροκόμῳ
παρέμιμνε συνέστιος εἰλαπινάζων; εἴπατε μυρομένῃ, καὶ
τλήσομαι, εἰσόκεν ἔλθῃ. εἰ μὲν ἔτι ζώει γενέτης ἐμός,
ἔρνεα κήπου ἀρδεύσω παλίνορσος ἅμα ζώουσα τοκῆι· εἰ δὲ
πατὴρ τέθνηκε καὶ οὐκέτι δένδρα φυτεύει, ἀθρήσω μόρον ἶσον
ἐπὶ φθιμένῳ γενετῆρι. ὣς φαμένη ταχύγουνος ἀνέδραμεν εἰς
ῥάχιν ὕλης, ἴχνια μαστεύουσα νεοσφαγέος γενετῆρος. οὐ δέ
οἱ εἰρομένῃ θρασὺς αἰπόλος, οὐ παρὰ λόχμαις παρθένον
οἰκτείρων ἀγεληκόμος ἔννεπε βούτης ἴχνιον ἀστήρικτον
ἀκηρύκτοιο τοκῆος, οὐ νέκυν Ἰκαρίοιο γέρων ἐπεδείκνυε
ποιμήν· ἀλλὰ μάτην ἀλάλητο· μόγις δέ μιν εὗρεν ἀλωεὺς καὶ
κινυροῖς στομάτεσσι δυσάγγελον ἴαχε φωνήν, καὶ τάφον ἐγγὺς
ἔδειξε νεοδμήτοιο τοκῆος. παρθενικὴ δ’ ἀίουσα σαόφρονι
μαίνετο λύσσῃ· καὶ πλοκάμους τίλλουσα φίλῳ παρακάτθετο
τύμβῳ παρθένος ἀκρήδεμνος ἀσάμβαλος, αὐτοχύτοις δὲ δάκρυσιν
ἀενάοισι λελουμένον εἶχε χιτῶνα. χείλεσι δ’ ἀφθόγγοισιν
ἐπεσφρηγίσσατο σιγὴν εἰς χρόνον· Ἠριγόνῃ δὲ κύων ὁμόφοιτος
ἐχέφρων κνυζηθμῷ γοόωντι συνέστιχε πενθάδι κούρῃ, καί οἱ
ὀδυρομένῃ συνοδύρετο. μαινομένη δὲ εἰς φυτὸν ὑψικάρηνον
ἀνέδραμεν· ἀμφὶ δὲ δένδρῳ ἀγχονίῳ σφίγξασα περίπλοκον
αὐχένα δεσμῷ αὐτοφόνῳ στροφάλιγγι μετάρσιος ὤλετο κούρη,
ἀμφοτέρους δονέουσα πόδας βητάρμονι παλμῷ· καὶ θάνε, καὶ
μόρον εἶχεν ἑκούσιον· ἀμφὶ δὲ κούρην πυκνὰ κύων δεδόνητο,
καὶ ἴαχε πένθιμον ἠχὼ ὄμμασι θηρείοισι νοήμονα δάκρυα
λείβων. οὐδὲ κύων ἀφύλακτον ἐρημάδα κάλλιπε κούρην, ἀλλὰ
φυτῷ παρέμιμνεν ἐπήλυδα θῆρα διώκων, πόρδαλιν ἠὲ λέοντα·
παρερχομένοισι δ’ ὁδίταις νεύμασιν ἀφθόγγοις ἐπεδείκνυεν
ἄζυγα κούρην δεσμοῖς ἀγχονίοισι περίπλοκον ὑψόθι δένδρου.
οἱ δέ μιν οἰκτείροντες ἀνήιον εἰς φυτὸν ὕλης ἴχνεσιν
ἀκροτάτοισιν, ἀπ’ εὐπετάλων δὲ κορύμβων παρθενικὴν ἀδμῆτα
κατήγαγον· ἀγχιφανῆ δὲ γαῖαν ἐκοιλαίνοντο πεδοσκαφέεσσι
μακέλλαις. τοῖς ἅμα καὶ πεπόνητο κύων πινυτόφρονι θυμῷ,
πενθαλέῳ δ’ ἐβάθυνε πέδον τεχνήμονι ταρσῷ, θηγαλέοις
ὀνύχεσσι χυτῆς χθονὸς ἄκρα χαράσσων. καὶ νέκυν ἀρτιδάικτον
ἐπεκτερέιξαν ὁδῖται· καὶ ξυνῆς μεθέπων ὑποκάρδιον ὄγκον
ἀνίης εἰς ἑὸν ἔργον ἕκαστος ἀνέδραμεν ὀξέι ταρσῷ·
αὐτὰρ ὁ μοῦνος ἔμιμνε κύων παρὰ γείτονι τύμβῳ Ἠριγόνης
ὑπ’ ἔρωτι, θελήμονι δ’ ὤλολε πότμῳ. Ζεὺς δὲ πατὴρ
ἐλέαιρεν· ἐν ἀστερόεντι δὲ κύκλῳ Ἠριγόνην στήριξε
Λεοντείῳ παρὰ νώτῳ· παρθενικὴ δ’ ἄγραυλος ἔχει στάχυν· οὐ
γὰρ ἀείρειν ἤθελεν οἴνοπα βότρυν ἑοῦ γενέταο φονῆα.
Ἰκάριον δὲ γέροντα συνήλυδα γείτονι κούρῃ εἰς πόλον
ἀστερόφοιτον ἄγων ὀνόμηνε Βοώτην φαιδρόν, Ἁμαξαίης
ἐπαφώμενον Ἀρκάδος Ἄρκτου· καὶ Κύνα μαρμαίροντα καταΐσσοντα
Λαγωοῦ ἔμπυρον ἄστρον ἔθηκεν, ὅπῃ περὶ κύκλον Ὀλύμπου
ποντιὰς ἀστερόεντι τύπῳ ναυτίλλεται Ἀργώ. καὶ τὰ μὲν
ἔπλασε μῦθος Ἀχαιικὸς ἠθάδα πειθὼ ψεύδεϊ συγκεράσας· τὸ δ’
ἐτήτυμον, ὑψιμέδων Ζεὺς ψυχὴν Ἠριγόνης σταχυώδεος ἀστέρι
Κούρης οὐρανίης ἐπένειμεν ὁμόζυγον, αἰθερίου δὲ ἄγχι
Κυνὸς κύνα θῆκεν ὁμοίιον εἴδεϊ μορφῆς, Σείριον, ὃν
καλέουσιν ὀπωρινόν, Ἰκαρίου δὲ ψυχὴν ἠερόφοιτον ἐπεξύνωσε
Βοώτῃ. καὶ τὰ μὲν οἰνοφύτῳ Κρονίδης πόρεν Ἀτθίδι γαίῃ,
ἓν γέρας ἐντύνων καὶ Παλλάδι καὶ Διονύσῳ. Ἰλισσοῦ δὲ
ῥέεθρα μελίρρυτα Βάκχος ἐάσας ἁβρὸς ἐς ἀμπελόεσσαν
ἐκώμασεν ἄντυγα Νάξου· ἀμφὶ δέ μιν πτερὰ πάλλεν Ἔρως
θρασύς, ἐρχομένου δὲ μελλογάμου Κυθέρεια προηγεμόνευε Λυαίου.
ἄρτι γὰρ ὑπνώουσαν ἐπ’ αἰγιαλοῖσιν ἐάσας παρθενικὴν
λιπόπατριν ἀμείλιχος ἔπλεε Θησεύς, συνθεσίας δ’ ἀνέμοισιν
ἐπέτρεπεν. ὑπναλέην δὲ ἀθρήσας Διόνυσος ἐρημαίην Ἀριάδνην
θαύματι μῖξεν ἔρωτα· χοροπλεκέεσσι δὲ Βάκχαις γλώσσῃ
θαμβαλέῃ πεφυλαγμένον ἔννεπε μῦθον· Βασσαρίδες, μὴ ῥόπτρα
τινάξατε, μὴ κτύπος ἔστω ἢ ποδὸς ἢ σύριγγος· ἐάσατε
Κύπριν ἰαύειν· ἀλλ’ οὐ κεστὸν ἔχει σημάντορα Κυπρογενείης.
πείθομαι, ὡς δολόεντι Χάρις νυμφεύεται Ὕπνῳ· ἀλλ’ ἐπεὶ
ὄρθρος ἔλαμψε καὶ ἐγγύθι φαίνεται Ἠώς, Πασιθέην εὕδουσαν
ἐγείρατε· τίς παρὰ Νάξῳ, τίς Χάριν ἐχλαίνωσεν ἀνείμονα;
μὴ πέλεν Ἥβη; ἀλλὰ δέπας μακάρων τίνι κάλλιπε; μῆ παρὰ
πόντῳ κέκλιται αἰγλήεσσα βοῶν ἐλάτειρα Σελήνη; καὶ πόθεν
Ἐνδυμίωνος ἐθήμονος ἐκτός ἰαύει; μὴ Θέτιν ἀργυρόπεζαν ἐπ’
αἰγιαλοῖσι δοκεύω; ἀλλ’ οὐ γυμνὸν ἔχει ῥοδόεν δέμας. εἰ
θέμις εἰπεῖν, Ναξιὰς ἰοχέαιρα πόνων ἀμπαύεται ἄγρης,
θηροφόνους ἱδρῶτας ἀποσμήξασα θαλάσσῃ· τίκτει γὰρ γλυκὺν
ὕπνον ἀεὶ πόνος· ἀλλ’ ἐνὶ λόχμῃ Ἄρτεμιν ἑλκεχίτωνα τίς
ἔδρακε; μίμνετε, Βάκχαι. στῆθι, Μάρων· μῆ δεῦρο χορεύσατε·
λῆγε λιγαίνων, Πὰν φίλε, μὴ σκεδάσειας ἑώιον ὕπνον Ἀθήνης·
καὶ τίνι Παλλὰς ἔλειπεν ἑὸν δόρυ; καὶ τίς ἀείρει χαλκείην
τρυφάλειαν ἢ αἰγίδα Τριτογενείης; τοῖα μέν ἔννεπε Βάκχος·
ἀπὸ ψαμάθοιο δέ δειλὴ ὕπνον ἀποσκεδάσασα δυσίμερος ἔγρετο
κούρη, καὶ στόλον οὐκ ἐνόησε καἰ οὐ πόσιν ἠπεροπῆα· ἀλλὰ
σὺν ἀλκυόνεσσι Κυδωνιὰς ἔστενε νύμφη ἠιόνας μεθέπουσα,
βαρύβρομον ἕδνον Ἐρώτων· ἠίθεον δ’ ὀνόμηνεν· ἐμαίνετο δ’
ἐγγύθι πόντου ὁλκάδα διζομένη· φθονερῷ δ’ ἐπεμήνιεν ὕπνῳ,
καὶ Παφίης πολὺ μᾶλλον ἐμέμφετο μητρὶ θαλάσσῃ· καὶ Βορέην
ἱκέτευε, καὶ ὅρκιον εἶπεν ἀήτην, ὅρκιον Ὠρείθυιαν, ὅπως
πάλιν εἰς χθόνα Νάξου κοῦρον ἄγοι, γλυκερὴν δὲ τὸ δεύτερον
ὁλκάδα λεύσσῃ· Αἰόλον ᾔτεε μᾶλλον ἀθελγέα· λισσομένῃ δὲ
πείθετο καὶ κατένευσε, καὶ ἀντικέλευθον ἀήτην πέμψεν, ἵνα
πνεύσειε· ποθοβλήτοιο δὲ κούρης οὐ Βορέης ἀλέγιζε δυσίμερος·
ἀλλὰ καὶ αὐταὶ παρθενικῇ κοτέοντο τάχα ζηλήμονες αὖραι,
αἳ τότε νῆα κόμισσαν ἐς Ἀτθίδα. παρθενικήν δὲ αὐτὸς Ἔρως
θάμβησεν, ἀπενθήτῳ δ’ ἐνὶ Νάξῳ εἰσιδέειν ἐδόκησεν
ὀδυρομένην Ἀφροδίτην· ἦν δὲ φαεινοτέρη καὶ ἐν ἄλγεσι, καί
μιν ἀνίη ἀχνυμένην κόσμησε· κινυρομένῃ δ’ Ἀριάδνῃ εἴκαθεν
εἰς κρίσιν ἦκα φιλομμειδὴς Ἀφροδίτη ἱμερόεν γελόωσα, καὶ
εἴκαθεν ὄμματα Πειθοῦς καὶ Χαρίτων καὶ Ἔρωτος ἐπήρατα
δάκρυσι κούρης. ὀψὲ δὲ δακρυόεσσα τόσην ἐφθέγξατο φωνήν·
Ὕπνος ἐμοὶ γλυκὺς ἦλθεν, ἕως γλυκὺς ᾤχετο Θησεύς· αἴθε
με τερπομένην ἔτι κάλλιπεν· ὑπναλέη δὲ Κεκροπίην ἐνόησα,
καὶ ἔνδοθι Θησέος αὐλῆς ἁβρὸς ἔην ὑμέναιος ἀειδομένης
Ἀριάδνης καὶ χορός, ἡμετέρη δ’ ἐπεκόσμεε τερπομένη χεὶρ
εἰαρινοῖς πετάλοισι τεθηλότα βωμὸν Ἐρώτων· καὶ γάμιον στέφος
εἶχον· ἔην δέ μοι ἐγγύθι Θησεὺς εἵμασι νυμφιδίοισι
θυηπολέων Ἀφροδίτῃ. ὤμοι, ποῖον ὄνειρον ἴδον γλυκύν·
ἀλλά με φεύγων ᾤχετο καλλείψας ἔτι παρθένον· ἵλαθι,
Πειθώ· ταῦτά μοι ἀχλυόεσσα γαμοστόλος ὤπασεν ὀρφνή, καὶ
φθονερὴ τάδε πάντα φαεσφόρος ἥρπασεν Ἠώς· ἐγρομένη δ’ οὐχ
εὗρον ἐμὸν πόθον· ἦ ῥα καὶ αὐταὶ εἰκόνες ἀντιτύπων
ζηλήμονές εἰσιν Ἐρώτων, ὅττι τελεσσιγάμων ἀπατήλιον ὄψιν
ὀνείρων ἱμερτὴν ἐνόησα, καἰ ἱμερόεις φύγε Θησεύς; εἰς
ἐμὲ καὶ φίλος Ὕπνος ἀνάρσιος· εἴπατε, πέτραι, εἴπατέ μοι
δυσέρωτι· τίς ἥρπασεν ἀστὸν Ἀθήνης; εἰ Βορέης πνεύσειεν,
ἐς Ὠρείθυιαν ἱκάνω· ἀλλά μοι Ὠρείθυια χολώεται, ὅττι καἰ
αὐτὴ αἷμα φέρει Μαραθῶνος, ὅθεν φίλος ἔπλετο Θησεύς. εἰ
Ζέφυρος κλονέει, Ζεφυρηίδι δείξατε νύμφῃ ἴριδι μητρὶ Πόθοιο
βιαζομένην Ἀριάδνην· εἰ Νότος, εἰ θρασὺς Εὖρος, ἐς
ἠριγένειαν ἱκάνω μεμφομένη ῥοθίων ἀνέμων δυσέρωτι τεκούσῃ.
δὸς κενεὴν πάλιν, Ὕπνε, φίλην χάριν, ἶσον ἐκείνῳ πέμπων
ἄλλον ὄνειρον ἐπήρατον, ὄφρα νοήσω Κύπριδος ὑπναλέης
γλυκερὴν ἀπατήλιον εὐνήν· μοῦνον ἐμοῖς δήθυνον ἐπ’
ὄμμασιν, ὄφρα νοήσω ἄπνοον οἶστρον Ἔρωτος ὀνειρείων
ὑμεναίων. εἰ μὲν ἐς Ἀτθίδα γαῖαν, ἐπίκλοπε νυμφίε Θησεῦ,
σὸν πλόον ἐκ Νάξοιο μετήγαγον ἅρπαγες αὖραι, εἰπέ μοι
εἰρομένῃ, καὶ ἐς Αἰόλον αὐτίκα βαίνω μεμφομένη φθονεροῖσι
καὶ οὐχ ὁσίοισιν ἀήταις· εἰ δέ με τὴν λιπόπατριν ἐρημάδι
πάρθετο Νάξῳ, καὶ σέθεν ἀγνώσσοντος ἀμείλιχος ἔπλεε
ναύτης, ἤλιτεν εἰς Θησῆα καὶ εἰς Θέμιν, εἰς Ἀριάδνην·
μηκέτι ναυτίλος οὗτος ἴδοι ποτὲ πομπὸν ἀήτην, μηδέ μιν
ἀσταθέεσσι συνιππεύοντα θυέλλαις ἵλαος ἀθρήσειε γαληναῖος
Μελικέρτης· ἀλλὰ Νότος πνεύσειεν, ὅτε χρέος ἐστὶ Βορῆος·
εὖρον ἴδοι Ζεφύρου κεχρημένος· εἰαρινοὶ δὲ ποντοπόροις ὅτε
πᾶσιν ἐπιπνείουσιν ἀῆται, χειμερίῃ τότε μοῦνος ὁμιλήσειε
θαλάσσῃ. ἤλιτε ναυτίλος οὗτος ἀθέσμιος· ἀλλὰ καὶ αὐτὴ
ἀασάμην ποθέουσα σαόφρονος ἀστὸν Ἀθήνης. αἴθέ μιν οὐκ
ἐπόθησα δυσίμερος· εἰς Παφίην γὰρ ὁππόσον ἱμερόεις, τόσον
ἄγριος ἔπλετο Θησεύς· οὐ τάδε μοι κατέλεξεν ἐμὸν μίτον
εἰσέτι πάλλων· οὐ τάδε μοι κατέλεξε παρ’ ἡμετέρῳ λαβυρίνθῳ.
αἴθέ μιν ἔκτανε ταῦρος ἀμείλιχος· ἴσχεο, φωνή, ἀφροσύνης,
μὴ κτεῖνε νέον γλυκύν· ὤμοι Ἐρώτων· Θησεὺς ἔπλεε μοῦνος
ἐς εὐώδινας Ἀθήνας. οἶδα, πόθεν με λέλοιπε· μιῆς τάχα
παρθενικάων σύμπλοον ἔσχεν ἔρωτα, καὶ ἐν Μαραθῶνι χορεύει
εἰς ἑτέρης γάμον ἄλλον, ἐγὼ δ’ ἔτι Νάξον ὁδεύω. παστὸς
ἐμὸς πέλε Νάξος, ἐπίκλοπε νυμφίε Θησεῦ· ὤλεσα καὶ γενέτην
καὶ νυμφίον· ὤμοι Ἐρώτων· οὐχ ὁρόω Μίνωα, καὶ οὐ Θησῆα
δοκεύω· Κνωσσὸν ἐμὴν προλέλοιπα, τεὰς δ’ οὐκ εἶδον Ἀθήνας·
πατρὸς ἐνοσφίσθην καὶ πατρίδος· ἆ μέγα δειλή, ἕδνον ἐμῆς
φιλότητος ὕδωρ ἁλός· εἰς τίνα φεύγω; τίς θεὸς ἁρπάξει με
καὶ εἰς Μαραθῶνα κομίσσει Κύπριδι καὶ Θησῆι δικαζομένην
Ἀριάδνην; τίς με λαβὼν κομίσειε δῑ οἴδματος; αἴθε καὶ
αὐτὴ ἡμετέρης μίτον ἄλλον ἴδω πομπῆα κελεύθου· τοῖον
ἔχειν ἐθέλω καὶ ἐγὼ μίτον, ὥς κεν ἀλύξω Αἰγαίης ἁλός
οἶδμα καὶ εἰς Μαραθῶνα περήσω, ὄφρα περιπτύξω σε, καὶ εἰ
στυγέεις Ἀριάδνην, ὄφρα περιπτύξω σε τὸν ὁρκαπάτην
παρακοίτην. δέξό με σῶν λεχέων θαλαμηπόλον, ἢν ἐθελήσῃς·
καὶ στορέσω σέο λέκτρα... μετὰ Κρήτην Ἀριάδνη, οἷά τε
ληισθεῖσα· καὶ ὀλβίστῃ σέο νύμφῃ τλήσομαι, ὡς θεράπαινα,
πολύκροτον ἱστὸν ὑφαίνειν καὶ φθονεροῖς ὤμοισιν ἀήθεα
κάλπιν ἀείρειν, καὶ γλυκερῷ Θησῆι φέρειν ἐπιδόρπιον ὕδωρ·
μοῦνον ἴδω Θησῆα· καὶ ἡμετέρη ποτὲ μήτηρ ἀγρονόμοις
θήτευε, καὶ αὐχένα κάμψε νομῆι, βοσκομένῳ δ’ ὀάριζεν
ἀφωνήτῳ τινὶ ταύρῳ, καὶ βοῒ ταῦρον ἔτικτε· μελιζομένου
δὲ βοτῆρος πηκτίδος οὐ πόθον ἔσχεν, ὅσον μυκηθμὸν ἀκούειν.
οὐ μὲν ἐγὼ ψαύσαιμι καλαύροπος, οὐ παρὰ φάτνῃ στήσομαι·
ἡμετέρης δὲ παρέσσομαι ἐγγὺς ἀνάσσης φθεγγομένῳ Θησῆι, καὶ
οὐ μυκηθμὸν ἀκούσω· καὶ τεὸν ἱμερόεντα γάμων ὑμέναιον
ἀείσω ζῆλον ὑποκλέπτουσα νεοζυγέος σέο νύμφης. στῆσον
Ναξιάδεσσι παρ’ ᾐόσι ποντοπορεύων, στῆσον ἐμοὶ σέο νῆα· τί,
ναυτίλε, καὶ σὺ χαλέπτεις; ὣς ἄρα καὶ σὺ πέλεις
Μαραθώνιος· εἰ μὲν ἱκάνεις εἰς ἐρατήν σέο γαῖαν, ὅπῃ
δόμος ἐστὶν Ἐρώτων, δέξό με δειλαίην, ἵνα Κέκροπος ἄστυ
νοήσω· εἰ δέ με καλλείψεις καί, ἀμείλιχε, ποντοπορεύεις,
εἰπὲ τεῷ Θησῆι κινυρομένην Ἀριάδνην, μεμφομένην ἀτέλεστον
ἐπίκλοπον ὅρκον Ἐρώτων. οἶδα, πόθεν Θησῆος ὑπόσχεσιν
ἠπεροπῆος θῆκεν Ἔρως βαρύμηνις ἀνήνυτον· ἀντὶ γάρ Ἥρης,
ἣν Ζυγίην καλέουσιν, ἀπειρογάμοιο θεαίνης ὤμοσεν ἀχράντοιο
γαμήλιον ὅρκον Ἀθήνης· Παλλάδος ὅρκον ὄμοσσε· τί Παλλάδι
καὶ Κυθερείῃ; τοῖα κινυρομένης ἐπετέρπετο Βάκχος ἀκούων·
Κεκροπίην δ’ ἐνόησε καὶ οὔνομα Θησέος ἔγνω καὶ στόλον ἐκ
Κρήτης ἀπατήλιον· ἄγχι δὲ κούρης ἔνθεον εἶδος ἔχων
ἀμαρύσσετο· παρθενικὴν δὲ φέρτερον εἰς πόθον ἄλλον ἐμάστιε
κέντορι κεστῷ θοῦρος Ἔρως περίφοιτος, ὅπως Μινωίδα κούρην
πειθομένην ζεύξειε κασιγνήτῳ Διονύσῳ. καὶ κινυρὴν δυσέρωτα
παρηγορέων Ἀριάδνην τοῖον ἔπος φάτο Βάκχος ἐῇ φρενοθελγέι
φωνῇ· Παρθένε, τί στενάχεις ἀπατήλιον ἀστὸν Ἀθήνης;
μνῆστιν ἔα Θησῆος· ἔχεις Διόνυσον ἀκοίτην, ἀντὶ
μινυνθαδίου πόσιν ἄφθιτον· εἰ δέ σε τέρπει ἥλικος ἠιθέου
βρότεον δέμας, οὔ ποτε Θησεὺς εἰς ἀρετὴν καὶ κάλλος
ἐριδμαίνει Διονύσῳ. ἀλλ’ ἐρέεις· ) ναετῆρα πεδοσκαφέος
λαβυρίνθου δισσοφυῆ φοίνιξεν ὁμόζυγον ἀνέρα ταύρᾠ· οἶδας
ἀοσσητῆρα τεὸν μίτον· οὐ γὰρ ἀγῶνα εὗρεν ἀεθλεύειν
κορυνηφόρος ἀστὸς Ἀθήνης, εἰ μὴ θῆλυς ἄμυνε ῥοδόχροος·
οὔ σε διδάξω καὶ Παφίην καὶ Ἔρωτα καὶ ἠλακάτην Ἀριάδνης.
αἰθέρος οὐκ ἐρέεις ὅτι μείζονές εἰσιν Ἀθῆναι· οὐ Διὶ
παμμεδέοντι πανείκελος ἔπλετο Μίνως, σὸς γενέτης· οὐ Κνωσσὸς
ὁμοίιός ἐστιν Ὀλύμπῳ. οὐδὲ μάτην στόλος οὗτος ἐμῆς
ἀπεβήσατο Νάξου, ἀλλὰ Πόθος σε φύλαξεν ἀρειοτέροις
ὑμεναίοις· ὀλβίη, ὅττι λιποῦσα χερείονα Θησέος εὐνὴν
δέμνιον ἱμερόεντος ἐσαθρήσεις Διονύσου. τί πλέον ἤθελες
εὖχος ὑπέρτερον; ἀμφότερον γὰρ οὐρανὸν οἶκον ἔχεις,
ἑκυρὸς δέ σοί ἐστι Κρονίων. οὔ σοι Κασσιέπεια δυνήσεται
ἰσοφαρίζειν παιδὸς ἑῆς διὰ κόσμον Ὀλύμπιον· αἰθερίους γὰρ
δεσμοὺς Ἀνδρομέδῃ καὶ ἐν ἄστρασιν ὤπασε Περσεύς· ἀλλά σοι
ἀστερόεν τελέσω στέφος, ὥς κεν ἀκούσῃς εὐνέτις αἰγλήεσσα
φιλοστεφάνου Διονύσου. εἶπε παρηγορέων· καὶ ἐπάλλετο χάρματι
κούρη μνῆστιν ὅλην Θησῆος ἀπορρίψασα θαλάσσῃ, οὐρανίου
μνηστῆρος ὑποσχεσίην ὑμεναίων δεξαμένη. καὶ παστὸν Ἔρως
ἐπεκόσμεε Βάκχῳ· καὶ χορὸς ἐσμαράγησε γαμήλιος· ἀμφὶ δὲ
παστῷ ἄνθεα πάντα τέθηλε· καὶ εἰαρινοῖσι πετήλοις Νάξον
ἐκυκλώσαντο χορίτιδες Ὀρχομενοῖο· καὶ θαλάμους ἐλίγαινεν
Ἁμαδρυάς, ἀμφὶ δὲ πηγαῖς νηιὰς ἀκρήδεμνος ἀσάμβαλος
ᾔνεσε Νύμφη δαίμονι βοτρυόεντι συναπτομένην Ἀριάδνην·
Ὀρτυγίη δ’ ὀλόλυζε, πολισσούχοιο δὲ Φοίβου γνωτῷ νυμφίον
ὕμνον ἀνακρούουσα Λυαίῳ εἰς χορὸν ἐσκίρτησε καὶ
ἀστυφέλικτος ἐοῦσα. πορφυρέοις δὲ ῥόδοισι περίτροχον ἄνθος
ἐρέπτων μάντις Ἔρως πυρόεις στέφος ἔπλεκε, σύγχροον
ἄστρων, οὐρανίου Στεφάνοιο προάγγελον· ἀμφὶ νύμφης Ναξιάδος
σκίρτησε γαμοστόλος ἐσμὸς Ἐρώτων. καὶ ζυγίοις θαλάμοισιν
ὁμιλήσας ὑμεναίοις Χρυσοπάτωρ πολύπαιδα γονὴν ἔσπειρεν
ἀκοίτης. καὶ δολιχὴν πολιοῖο χρόνου στροφάλιγγα κυλίνδων
μητέρος εὐώδινος ἑῆς ἐμνήσατο Ῥείης· καὶ Χαρίτων πλήθουσαν
ἀμεμφέα Νάξον ἐάσας Ἑλλάδος ἄστεα πάντα μετήιεν·
ἱπποβότου δὲ Ἄργεος ἐγγὺς ἵκανε, καὶ εἰ λάχεν Ἴναχον
Ἥρη. οἱ δέ μιν οὐκ ἐδέχοντο, χοροπλεκέας δὲ γυναῖκας καὶ
Σατύρους ἐδίωκον, ἀπηρνήσαντο δὲ θύρσους, μή ποτε δηλήσαιτο
Πελασγικὸν ἕδρανον Ἥρη ζηλήμων, βαρύμηνις ἐπιβρίθουσα
Λυαίῳ· Σειληνοὺς δὲ γέροντας ἐρήτυον. ἀχνύμενος δὲ
Ἰναχίδας Διόνυσος ὅλας οἴστρησε γυναῖκας· μυκηθμῷ δ’
ἀλάλαζον Ἀχαιίδες· ἀντομένοις δὲ ἔχραον ὲν τριόδοισιν·
ἐπὶ σφετέροισι δὲ δειλαὶ ἀρτιτόκοις βρεφέεσσιν ἐπωξύνοντο
μαχαίρας, ὦν ἡ μὲν ξίφος εἷλκε καὶ ἔκτανεν υἱέα μήτηρ,
ἄλλη δὲ τριέτηρον ἀπηλοίησε γενέθλην, καί τις ἀνηκόντιζεν
ἐς ἠέρα κοῦρον ἀλήτην εἰσέτι μαστεύοντα φίλον γλάγος·
ὀλλυμένων δὲ Ἴναχος ἀρτιτόκων βρεφέων ἐπεμαίνετο πότμῳ·
μήτηρ δ’ ἔκτανεν υἷα, καὶ οὐ πόθος ἔπλετο μαζῶν
παιδοκόμων, οὐ μνῆστις ἀναγκαίου τοκετοῖο· Ἀστερίων δ’ , ὅθι
πολλὰ θαλύσια μείζονος ἤβης ἠιθέων κείροντο λιπότριχος
ἄνθεα κόρσης, αὐτοὺς παῖδας ἔδεκτο καὶ οὐκέτι βόστρυχα
χαίτης. καί τις ἰδών τινα λάτριν ἐπερχομένοιο Λυαίου τοῖον
ἔπος κατέλεξε Πελασγίδας ἀστὸς ἀρούρης· Οὗτος ὁ βότρυν
ἔχων, διφυὲς γένος· ἄξιον Ἥρης Αργος ἔχει Περσῆα καὶ οὐ
χατέει Διονύσου· ἄλλον ἔχω Διὸς υἷα καὶ οὐ Βάκχοιο
χατίζω. ποσσὶ πολυσκάρθμοισι πατεῖ Διόνυσος ὀπώρην· ἴχνεσιν
ὑψιπόροισιν ἐμὸς γόνος ἠέρα τέμνει. μὴ κισσῷ δρεπάνην
ἰσάζετε· καὶ γὰρ ἀρείων Βάκχου θυρσοφόρου δρεπανηφόρος
ἔπλετο Περσεύς· εἰ στρατὸν Ἰνδὸν ἔπεφνεν, ἀέθλιον ἶσον
ἐνίψω Γοργοφόνῳ Περσῆι καὶ Ἰνδοφόνῳ Διονύσῳ· εἰ δὲ
πολυκλύστοιο παρ’ Ἑσπέριον κλίμα πόντου ὁλκάδα λαϊνέην
Τυρσηνίδα πῆξε θαλάσσῃ, κῆτος ὅλον περίμετρον ἐμὸς
πετρώσατο Περσεύς. εἰ δὲ τεὸς Διόνυσος ἐρημονόμῳ παρὰ
πόντῳ ὑπναλέην ἐσάωσεν ἐπ’ ἠιόνων Ἀριάδνην, δεσμοὺς
Ἀνδρομέδης πτερόεις ἀνελύσατο Περσεύς, ἄξιον ἕδνον ἔχων
πετρώδεα θῆρα θαλάσσης· οὔ πως Ἀνδρομέδην Παφίης χάριν, οὔ
ποτε Περσεὺς Θησέος ἱμείρουσαν ἑὴν ἐρρύσατο νύμφην· ἀλλὰ
σαοφρονέοντα γάμον λάχεν. ὡς Σεμέλην δέ, οὐ Δανάην πυρόεντες
ἐτεφρώσαντο κεραυνοί· ἀλλὰ πατὴρ Περσῆος Ὀλύμπιος ὄμβρος
Ἐρώτων χρύσεος εἰς γάμον ἦλθε, καὶ οὐ φλογόεις παρακοίτης.
οὐκ ἄγαμαί ποτε τοῦτον ἐγὼ πρόμον· ἐν παλάμῃ γὰρ ποῖον
ἔχει δόρυ θοῦρον Ἀρήιον; ἴσχεο, Περσεῦ· Γοργοφόνῳ δρεπάνῃ
μὴ μάρναο θήλεϊ κισσῷ· μὴ σέο χεῖρα μίαινε γυναικείοισι
κοθόρνοις· μὴ κυνέην Ἀίδαο τεοῖς κροτάφοισι τινάξῃς
στέμματος ἀμπελόεντος ἐναντίον· ἢν δ’ ἐθελήσῃς, Ἀνδρομέδην
θώρηξον ἀθωρήκτῳ Διονύσῳ· χάζεό μοι, Διόνυσε, καὶ ἵππιον
Ἄργος ἐάσας Θήβης ἑπταπύλοιο πάλιν βάκχευε γυναῖκας· κτεῖνε
νέον Πενθῆα· τί Περσέι καὶ Διονύσῳ; Ἴναχον ὠκυρέεθρον
ἀναίνεο· καί σε δεχέσθω Θήβης Ἀονίης ποταμὸς βραδύς· οὔ σε
διδάξω Ἀσωπὸν βαρύγουνον ἔτι ζείοντα κεραυνῷ. τοῖον ἔπος
κατέλεξεν ἐπεγγελόων Διονύσῳ. Ἀργείην δὲ φάλαγγα Πελασγιὰς
ὥπλισεν Ἥρη· μαντιπόλῳ δ’ ἤικτο Μελάμποδι· χωομένη δὲ
Γοργοφόνῳ Περσῆι μαχήμονα ῥήξατο φωνήν· Οὐρανίης βλάστημα
γονῆς, κορυθαιόλε Περσεῦ, σὴν δρεπάνην ἀνάειρε, μὴ ἀπτολέμῳ
τινὶ θύρσῳ ἀδρανέες τεὸν Ἄργος ἀιστώσωσι γυναῖκες μὴ
τρομέοις ἔνα μοῦνον ὄφιν ζωστῆρα κομάων, ὅττι δαφοινήεσσα
τεὴ θηροκτόνος ἅρπη λήια τοσσατίων ὀφίων ἤμησε Μεδούσης·
Βασσαρίδων δὲ φάλαγγι κορύσσεο· χαλκορόφου δὲ μνώεο
παρθενεῶνος, ὅπῃ Δανάης διὰ κόλπου χρύσεον ὄμβρον ἔχευε
γαμοκλόπον ὑέτιος Ζεύς, μὴ Δανάη μετὰ λέκτρα, μετὰ χρυσέους
ὑμεναίους οὐτιδανῷ γόνυ δοῦλον ὑπογνάμψειε Λυαίῳ· δεῖξον,
ὅτι Κρονίωνος ἐτήτυμον αἷμα κομίζεις, δεῖξον, ὅτι χρύσειον
ἔχεις γένος, οὐρανίου δὲ λέκτρα τεοῦ κήρυξον ἐχεκτεάνου
νιφετοῖο· καὶ Σατύροις πολέμιζε· κορυσσομένῳ δὲ Λυαίῳ
φοίνιον ὄμμα τίταινε δρακοντοκόμοιο Μεδούσης, καὶ μετὰ πικρὸν
ἄνακτα πολυκλύστοιο Σερίφου λαΐνεον νέον ἄλλον ἐσαθρήσω
Πολυδέκτην. σὺν σοὶ πανδαμάτειρα κορύσσεται Ἀργολὶς Ἥρη
μητρυιὴ Βρομίοιο προασπίζων δὲ Μυκήνης σὴν δρεπάνην κούφιζε
σαόπτολιν, ὄφρα νοήσω ἑσπομένην Περσῆι δορικτήτην Ἀριάδνην·
κτεῖνε βοοκραίρων Σατύρων στίχα· Βασσαρίδων δὲ ὄμματι
Γοργείῳ βροτέην μετάμειψον ὀπωπὴν εἰς βρέτας αὐτοτέλεστον
ὁμοίιον· ἀντιτύπῳ δὲ κάλλεϊ πετρήεντι τεὰς κόσμησον
ἀγυιάς, Ἰναχίαις ἀγορῇσιν ἀγάλματα ποικίλα τεύχων. τί
τρομέεις Διόνυσον, ὄν οὐ Διὸς ἤροσαν εὐναί; εἰπέ, τί σοι
ῥέξειε;μετάρσιον ἠεροφοίτην πεζὸς ὑπὲρ δαπέδοιο πότε
πτερόεντα κιχήσει; ἔννεπε θαρσύνουσα· καὶ εἰς μόθον ἔπτατο
Περσεύς. καὶ ναέτας καλέουσα Πελασγιὰς ἔβρεμε σάλπιγξ, ὧν ὁ
μὲν αἰχμητῆρος ἐκούφισε Λυγκέος αἰχμήν, ὅς δὲ παλαιοτέροιο
Φορωνέος, ὅς δὲ Πελασγοῦ, ἄλλος ἀνηέρταζεν Ἀβαντίδα χειρὶ
βοείην καὶ μελίην Προίτοιο, καὶ Ἀκρισίοιο φαρέτρην ἄλλος
ἀνὴρ κούφιζεν, ὁ δὲ θρασὺς εἰς μόθον ἔστη ἆορ ἔχων
Δαναοῖο, τὸ πέρ ποτε γυμνὸν ἀείρων θυγατέρας θώρηξεν ἐς
ἀνδροφόνους ὑμεναίους, ἄλλος ἔην κρατέων πέλεκυν μέγαν,
ὃν παρὰ βωμῷ Ἴναχος ἀστυόχοιο θυηπόλος ἔνθεος Ἥρης
ἵστατο κουφίζων βοέων τμητῆρα μετώπων. καὶ στρατὸς
ἐγρεκύδοιμος ἀερσιπόδων ὑπὲρ ἵππων ἔδραμε μαρναμένου μετὰ
Περσέος· ὃς δὲ παρέστη τρηχαλέοις στομάτεσσι μάχης ἀλαλαγμὸν
ἰάλλων, πεζὸς ἀνήρ, καὶ τόξα συνήρμοσε κυκλάδι νευρῇ, καὶ
γλαφυρὴν ἤειρεν ὑπὲρ νώτοιο φαρέτρην· καὶ πρόμος Ἀργείων
δρεπανηφόρος ἔπλετο Περσεύς, καὶ πόδας ἠερίοισιν ἐπεσφήκωσε
πεδίλοις, καὶ κεφαλὴν κούφιζεν ἀθηήτοιο Μεδούσης. Λυσικόμους
δ’ Ἰόβακχος ἑὰς ἐκόρυσσε γυναῖκας καὶ Σατύρους κερόεντας·
ἐβακχεύθη δὲ κυδοιμῷ ἠερίην πτερόεντος ἰδὼν προμάχοιο
πορείην· χειρὶ δὲ θύρσον ἄειρεν, ἑοῦ προβλῆτα προσώπου
κουφίζων ἀδάμαντα, Διὸς πετρούμενον ὄμβρῳ λᾶαν, ἀλεξητῆρα
λιθογλήνοιο Μεδούσης, ὄφρα φύγῃ σέλας ἐχθρὸν ἀθηήτοιο
προσώπου. Βασσαρίδων δὲ φάλαγγας ἰδὼν καὶ θύσθλα Λυαίου,
φρικαλέον γελόων κορυθαιόλος ἔννεπε Περσεύς· Ἡδὺς ὁ θύρσον
ἔχων, χλοερὸν βέλος, εἰς ἐμὲ βαίνων οὐτιδανοῖς πετάλοισι
κορύσσεαι, Ἄρεα παίζων· εἰ Διὸς ἔλλαχες αἷμα, τεὴν
ἀνάφαινε γενέθλην· εἰ ποταμοῦ χρύσειον ἔχεις Πακτώλιον
ὕδωρ, χρυσὸν ἔχω γενετῆρα, πατὴρ δ’ ἐμὸς ὑέτιος Ζεύς·
ἠνίδε φοινίσσοντα θεμείλια παρθενεῶνος, λείψανα κεῖνα φέροντα
ῥυηφενέος νιφετοῖο. ἀλλὰ φύγε κλυτὸν Ἄργος, ἐπεὶ μενεδήιος
Ἥρη ἔλλαχεν ἕδρανα ταῦτα τεῆς ὀλέτειρα τεκούσης, μή σε
τὸν οἰστρήσαντα καὶ οἰστρηθέντα τελέσσῃ μή σε πάλιν μανίῃ
τεθοωμένον ὀψὲ νοήσω. ὣς εἰπὼν προμάχιζεν· ἀνεπτοίησε δὲ
Βάκχας Ἄρεα θωρήξασα καὶ ἀμητῆρα Μεδούσης Ἥρη πανδαμάτειρα·
καταιθύσσουσα δὲ Βάκχου ἀστεροπῆς μίμημα, θεόσσυτον ἁλλόμενον
πῦρ, ῥῖψε κατὰ Βρομίοιο σελασφόρον αἴθοπα λόγχην. καὶ
γελόων Διόνυσος ἀμείβετο θυιάδι φωνῇ· Οὐ τόσον ἀστράπτουσαν
ἔχεις ἀσίδηρον ἀκωκήν· οὐ δύνασαι κλονέειν με, καὶ εἰ
λάχες ἔμπυρον αἰχμήν· οὐδέ με πημαίνει στεροπὴ Διός·
ἡμιτελῆ γὰρ νήπιον εἰσέτι Βάκχον ἐχυτλώσαντο κεραυνοὶ
ἀφλεγὲς ἄσθμα χέοντες ἀδηλήτῳ Διονύσῳ. καὶ σὺ μέγα
φρονέων δρεπανηφόρε παύεο Περσεῦ· Γοργόνος οὐ μόθος οὗτος
ὀλίζονος, οὐ μία νύμφη Ἀνδρομέδη βαρύδεσμος ἀέθλιον· ἀλλὰ
Λυαίῳ δῆριν ἄγεις, ὃς Ζηνὸς ἔχει γένος, ᾧ ποτε μούνῳ
Ῥείη μαζὸν ὄρεξε φερέσβιον, ὅν ποτε πυρσῷ ἀστεροπῆς
γαμίης μαιώσατο μειλιχίη φλόξ, ὃν δύσις, ὃν θάμβησεν
Ἑωσφόρος, ᾧ στίχες Ἰνδῶν εἴκαθον, ὃν τρομέων καὶ
Δηριάδης καὶ Ὀρόντης ἠλιβάτων ἀπέλεθρον ἔχων ἴνδαλμα
Γιγάντων ἤριπεν, ᾧ θρασὺς Ἄλπος ὑπώκλασεν, υἱὸς
Ἀρούρης, ἀγχινεφὲς περίμετρον ἔχων δέμας, ᾧ γόνυ κάμπτει
λαὸς Ἄραψ, Σικελὸς δὲ μελίζεται εἰσέτι ναύτης Τυρσηνῶν
νόθον εἶδος ἁλίδρομον, ὧν ποτε μορφὴν ἀνδρομέην ἤμειψα
μετάτροπον, ἀντὶ δὲ φωτῶν ἰχθύες ὀρχηστῆρες ἐπισκαίρουσι
θαλάσσῃ. Θήβης δ’ ἑπταπύλου γόον ἔκλυες· οὔ σε διδάξω
αἰνομανῆ Πενθῆα καὶ ὠλεσίτεκνον Ἀγαύην· φήμης δ’ οὐ χατέεις
ἢ μάρτυρος, ὅττι Λυαίου πειρήθη τεὸν Ἄργος, Ἀχαιιάδες δὲ
καὶ αὐταὶ σφωιτέρας ὠδῖνας ἔτι στενάχουσι γυναῖκες. ἀλλὰ,
φίλος, πολέμιζε, καὶ αἰχμάζοντα κορύμβοις αἰνήσεις τάχα
Βάκχον ὅτι πτερὰ σεῖο πεδίλων ὄψεαι ἀρραγέεσσιν ἐμοῖς
εἴκοντα κοθόρνοις· οὔ ποτε Βασσαρίδων σκεδάσεις μόθον, οὔ
ποτε λήξω πέμπων οἴνοπα θύρσον, ἕως τεὸν Ἄργεϊ δείξω
ἔγχεϊ κισσήεντι πεπαρμένον ἀνθερεῶνα καὶ δρέπανον πετάλοις
νικώμενον· οὔ σε σαώσει Ζεὺς ἐμός, οὐ γλαυκῶπις ὁμόγνιος,
οὐ σέθεν Ἥρη, καὶ μάλα περ κοτέουσα μενεπτολέμῳ Διονύσῳ·
ἀλλὰ κατακτείνω σε, καὶ αὐχήεσσα Μυκήνη ὄψεται ἀμηθέντα
τὸν ἀμητῆρα Μεδούσης· ἤ σε περισφίγξας ἐνὶ λάρνακι μείζονι
δεσμῷ πλωτὸν ἀκοντίζω σε τὸ δεύτερον ἠθάδι πόντῳ· ἢν δ’
ἐθέλῃς, ἐπίβηθι τεῆς πάλιν ὀψὲ Σερίφου. ἢν δὲ τεῇ
χρυσέῃ μεγαλίζεαι ἀμφὶ γενέθλῃ, οὐτιδανὴν συνάεθλον ἔχε
χρυσῆν Ἀφροδίτην. ὣς εἰπὼν προμάχιζεν· ἐπεστρατόωντο δὲ
Βάκχαι, καὶ Σάτυροι πολέμιζον. ὑπὲρ Βρομίου δὲ καρήνου
αἰθύσσων πτερὰ κοῦφα μετάρσιος ἵπτατο Περσεύς· ὑψώσας δ’
Ἰόβακχος ἑὸν δέμας, αἰθέρι γείτων ἄπτερος ὑψικέλευθος
ἀείρετο μείζονι ταρσῷ ἱπταμένου Περσῆος ὑπέρτερος,
ἑπταπόρῳ δὲ αἰθέρι χεῖρα πέλασσε, καὶ ὡμίλησεν Ὀλύμπῳ,
καὶ νεφέλας ἔθλιψε· φόβῳ δ’ ἐλελίζετο Περσεὺς δεξιτερὴν
ἀκίχητον ὀπιπεύων Διονύσου ἠελίου ψαύουσαν, ἐφαπτομένην δὲ
σελήνης. ἀλλὰ λιπὼν Διόνυσον ἐμάρνατο θυιάσι Βάκχαις· καὶ
παλάμῃ δονέων θανατηφόρον ὄμμα Μεδούσης λαϊνέην ποίησε
κορυσσομένην Ἀριάδνην. καὶ πλέον ἔβρεμε Βάκχος ἰδὼν
πετρώδεα νύμφην· καί νύ κεν Ἄργος ἔπερσε καὶ ἐπρήνιξε
Μυκήνας καὶ Δαναῶν ἤμησεν ὅλην στίχα, καί νύ κεν αὐτὴν
μαρναμένην ἄγνωστον ἀνούτατον οὔτασεν Ἥρην μάντιος
ἀντιτύποιο νόθῃ βροτοειδέι μορφῇ, καί νύ κεν ὠκυπέδιλος
ὑπὲρ μόρον ἔφθιτο Περσεύς. εἰ μή μιν κατόπισθε φανεὶς
πτερόεντι πεδίλῳ χρυσείης πλοκαμῖδος ἑλὼν ἀνεσείρασεν
Ἑρμῆς, καί μιν ἀλεξικάκῳ φιλίῳ μειλίξατο μύθῳ· Ζηνὸς
γνήσιον αἷμα, νόθος ζηλήμονος Ἥρης, οἶσθα μέν, ὥς σε
σάωσα διιπετέων ἀπὸ πυρσῶν, καἰ σε Λάμου ποταμοῖο θυγατράσιν
ὤπασα Νύμφαις εἰσέτι κουρίζοντα, πάλιν δέ σε χερσὶν ἀείρων
εἰς δόμον ὑμετέρης, κουροτρόφον ἤγαγον Ἰνοῦς· καὶ σὺ τεῷ
ῥυτῆρι φέρων χάριν υἱέι Μαίης, γνωτέ, μάχην εὔνησον
ὁμόγνιον· ἀμφότεροι γὰρ Περσεὺς καὶ Διόνυσος ἑνὸς βλάστημα
τοκῆος· μὴ στρατὸν Ἀργείων, μὴ μέμφεο Περσέος ἅρπην· οὐ
γὰρ ἑκὼν ἐς Ἄρηα κορύσσεται· ἀλλά μιν Ἥρη ὥπλισε,
μαντιπόλου δὲ Μελάμποδος εἴδεϊ μορφῆς μάρναται ἀμφαδίην· σὺ
δὲ χάζεο δῆριν ἐάσας, μή σοι ἐπιβρίσειε πάλιν δυσμήχανος
Ἥρη. ἀλλ’ ἐρέεις ἀλόχοιο τεῆς μόρον· εὐκλέι πότμῳ.
μαρναμένη τέθνηκε, σὺ δὲ φθιμένην Ἀριάδνην ὤφελες ὀλβίζειν,
ὅτι τηλίκον εὗρε φονῆα οὐρανίης γεγαῶτα καὶ οὐ βροτέης
ἀπὸ φύτλης, κήτεος ἀμητῆρα καὶ ἱπποτόκοιο Μεδούσης· οὐ
λίνα Μοιράων ἐπιπείθεται· οὐρανίου γὰρ κάτθανεν Ἠλέκτρη
Διὸς εὐνέτις, ᾤχετο δ’ αὐτὴ τῷ Διὶ νυμφευθεῖσα κασιγνήτη
σέο Κάδμου Εὐρώπη μετὰ λέκτρον Ὀλύμπιον, ὑμετέρη δὲ
εἰσέτι γαστρὶ φέρουσα τεὸν τόκον ὤλετο μήτηρ· οὐ Σεμέλη
πρὸ μόροιο πύλας ἐπέρησεν Ὀλύμπου, ἀλλ’ ὅτε πότμον
ἔδεκτο. καὶ ὀλλυμένη σέο νύμφη ἵξεται ἀστερόφοιτον ἐς
οὐρανόν, ἡμετέρης δὲ Πλειάδος ἑπταπόροιο φανήσεται ἐγγύθι
Μαίης. τί πλέον ἤθελεν ἄλλο φιλαίτερον ἢ χθονὶ λάμπειν
αἰθέρα ναιετάουσα μετὰ Κρήτην Ἀριάδνη; ἀλλὰ σὺ κάτθεο
θύρσον, ἔα δ’ ἀνέμοισιν Ἐνυώ, καὶ βρέτας αὐτοτέλεστον
ἐπιχθονίης Ἀριάδνης, οὐρανίης στήριξον ὅπῃ βρέτας ἵσταται
Ἥρης. μὴ πόλιν ἐκπέρσειας, ὅπῃ σέθεν αἷμα τοκήων,
ὑμετέρης δὲ γέραιρε βοοκραίρου πέδον Ἰοῦς εὐνήσας σέο
θύρσον· Ἀχαιιάδας δὲ γυναῖκας αἰνήσεις μετόπισθεν, ἐπεὶ
ταυρώπιδος Ἥρης βωμὸν ἀναστήσουσι καὶ εὐθαλάμου σέο νύμφης.
τοῖον ἔπος κατέλεξε, καὶ ἵππιον Ἄργος ἐάσας εἰς πόλον
αὖτις ἵκανεν ἐπ’ ἀμφοτέροισι κεράσσας θεσμὸν ὁμοφροσύνης
καὶ Περσέι καὶ Διονύσῳ. οὐδὲ μὲν αὐτόθι μίμνεν ἐπὶ
χρόνον Ἀργολὶς Ἥρη· ἀλλὰ μεταστρέψασα νόθην βροτοειδέα
μορφὴν θέσκελον εἶδος ἔχουσα πάλιν νόστησεν Ὀλύμπῳ.
Ἰναχίῃ δὲ φάλαγγι γέρων ἀγόρευε Μελάμπους Λυγκέος
ἀρχεγόνοιο θεουδέος αἷμα Πελασγοῦ· Μαντιπόλῳ πείθεσθε καὶ
οἴνοπι σείσατε Βάκχῳ σείσατε χάλκεα ῥόπτρα καὶ Εὔια
τύμπανα Ῥείης, Ἰναχίην μὴ πᾶσαν ἀιστώσειε γενέθλην, μὴ
μετὰ νήπια τέκνα καὶ ἡβητῆρας ὀλέσσῃ, μὴ τεκέων μετὰ
πότμον ἀποκτείνειε γυναῖκας· ἀλλὰ θυηπολίην θεοτερπέα ῥέξατε
Βάκχῳ καὶ Διί, καὶ Περσῆι χορεύσατε καὶ Διονύσῳ. ὣς
εἰπὼν παρέπεισεν· ἀολλίζοντο δὲ λαοὶ Βάκχῳ νυκτιχόρευτον
ἀνακρούοντες ἀοιδήν, καὶ τελετὰς στήσαντο· θεοκλήτῳ δὲ
χορείῃ ῥόπτρα μὲν ἐπλατάγησεν, ἐπεκροτέοντο δὲ ταρσοί, καὶ
δαΐδες σελάγιζον· ὁμηγερέες δὲ πολῖται μυστιπόλῳ χρίοντο
παρήια λευκάδι γύψῳ· τύμπανα δ’ ἐπλατάγησεν, ἀρασσομένοιο δὲ
χαλκοῦ δίκτυπος ἔβρεμε δοῦπος· ἐφοινίσσοντο δὲ βωμοὶ
σφαζομένων στοιχηδὸν ἐπασσυτέρων ἀπὸ ταύρων, κτείνετο δ’
ἄσπετα μῆλα· καὶ ἀνέρες αἴθοπι βωμῷ Βάκχον ἐμειλίξαντο
καὶ ἱλάσκοντο γυναῖκες· καὶ μέλος ἠερόφοιτον ἐπέκτυπε θῆλυς
ἰωὴ κῶμον ἀμειβομένη ζωάγριον, Ἰναχίδες δὲ μαινάδες
ἐρρίψαντο λαθίφρονα λύσσαν ἀήταις. Δίζεο τεσσαρακοστὸν ἐς
ὄγδοον αἷμα Γιγάντων, Παλλήνην δὲ δόκευε καὶ ὑπναλέης
τόκον Αὔρης. αὐτὰρ ὁ πορδαλίων ἐποχημένος ἄντυγι δίφρου
Θρηικίῃ περίφοιτος ἐκώμασε Βάκχος ἀρούρῃ, ἵππιον
ἀρχεγόνοιο Φορωνέος οὖδας ἐάσας. οὐδὲ χόλον πρήυνε
παλίγκοτον Ἰναχὶς Ἥρη Ἄργεος οἰστρηθέντος, Ἀχαιιάδων δὲ
γυναικῶν λύσσης μνῆστιν ἔχουσα πάλιν θωρήσσετο Βάκχῳ. καὶ
δολίας ἀνέφαινε λιτὰς παμμήτορι Γαίῃ, ἔργα Διὸς βοόωσα καὶ
ἠνορέην Διονύσου γηγενέων ὀλέσαντος ἀμετρήτων νέφος Ἰνδῶν·
καὶ Σεμέλης ὅτε παῖδα φερέσβιος ἔκλυε μήτηρ Ἰνδῴην
ταχύποτμον ἀιστώσαντα γενέθλην, μνησαμένη τεκέων πλέον
ἔστενεν ἀμφὶ δὲ Βάκχῳ αὐτογόνων θώρηξεν ὀρίδρομα φύλα
Γιγάντων, ὑψιλόφους ἕο παῖδας ἀνοιστρήσασα κυδοιμῷ· Παῖδες
ἐμοί, μάρνασθε κορυμβοφόρῳ Διονύσῳ ἠλιβάτοις σκοπέλοισιν,
ἐμῆς δ’ ὀλετῆρα γενέθλης Ἰνδοφόνον Διὸς υἷα κιχήσατε· μηδὲ
νοήσω σὺν Διὶ κοιρανέοντα νόθον σκηπτοῦχον Ὀλύμπου. δήσατε,
δήσατε Βάκχον, ὅπως θαλαμηπόλος εἴη, ὁππότε Πορφυρίωνι
χαρίζομαι εἰς γάμον Ἥβην καὶ Χθονίῳ Κυθέρειαν, ὅτε
γλαυκῶπιν ἀείσω εὐνέτιν Ἐγκελάδοιο καὶ Ἄρτεμιν Ἀλκυονῆος·
ἄξατέ μοι Διόνυσον, ἵνα Κρονίωνα χαλέψω δουλοσύνην ὁρόωντα
δορικτήτοιο Λυαίου· ἠέ μιν οὐτάζοντες ἀλοιητῆρι σιδήρῳ
κτείνατέ μοι Ζαγρῆι πανείκελον, ὄφρά τις εἴπῃ ἢ θεὸς ἢ
μερόπων τις, ὅτι Κρονίδαο γενέθλῃ γαῖα χολωομένη διδύμους
θώρηξε φονῆας, πρεσβυτέρους Τιτῆνας ἐπὶ προτέρῳ Διονύσῳ,
ὁπλοτέρους δὲ Γίγαντας ἐπ’ ὀψιγόνῳ Διονύσῳ. ὣς φαμένη
στίχα πᾶσαν ἀνεπτοίησε Γιγάντων. γηγενέων δὲ φάλαγγες
ἐπεστρατόωντο κυδοιμῷ. ὃς μὲν ἔχων Νυσαῖον ἐδέθλιον, ὃς
δὲ σιδήρῳ ὑψινεφῆ κενεῶνα χαραδρήεντα κολάψας, αἰχμάζων
σκοπέλοισιν ἐθωρήχθη Διονύσῳ· ὃς δὲ λόφον πετραῖον
ἁλικρήπιδος ἀρούρης, ἄλλος ἁλιζώνοιο διαρρήξας ῥάχιν
ἰσθμοῦ εἰς ἐνοπὴν ἔσπευδεν. ἀμετρήτοισι δ’ ἀγοστοῖς Πήλιον
ὑψικάρηνον ἀνηκόντιζε Πελωρεὺς γυμνώσας Φιλύρης γλαφυρὸν
δόμον· ἁρπαμένου δὲ ἀσκεπέος σκοπέλοιο γέρων ἐλελίζετο
Χείρων, ἀνδροφυὴς ἀτέλεστος ὁμήλικι σύμπλοκος ἵππῳ.
ἡμερίδων δὲ κόρυμβον ἔχων ὀλετῆρα Γιγάντων Βάκχος
ἀερσιλόφοιο κατέτρεχεν Ἀλκυονῆος, οὐ δόρυ θοῦρον ἔχων, οὐ
φοίνιον ἆορ ἀείρων, ἀλλὰ πολυσπερέας παλάμας ἐδάιξε
Γιγάντων, αἰχμάζων ἑλίκεσσι· φιλακρήτῳ δὲ πετήλῳ φρικτὰ
πεδοτρεφέων ἐδαΐζετο φῦλα δρακόντων· τυπτομένων δὲ Γίγαντος
ἐχιδνοκόμων κεφαλάων αὐχένες ἀμηθέντες ἐπωρχήσαντο κονίῃ.
κτείνετο δ’ ἄσπετα φῦλα· δαϊζομένων δὲ Γιγάντων αἵματος
ἀενάου ποταμοὶ ῥέον, ἀρτιχύτοις δὲ πορφυρέοις ῥοθίοισιν
ἐφοινίσσοντο χαράδραι. γηγενέων δὲ φάλαγγες ἐβακχεύοντο
δρακόντων βόστρυχα δειμαίνοντες ἐχιδνοκόμου Διονύσου. καὶ πυρὶ
μάρνατο Βάκχος, ἐς ἠέρα δαλὸν ἰάλλων ἀντιβίων ὀλετῆρα· δῑ
ὑψιπόρου δὲ κελεύθου Βακχιὰς αὐτοέλικτος ἐπέτρεχεν ἁλλομένη
φλόξ, γυιοβόρῳ σπινθῆρι καταΐσσουσα Γιγάντων· καί τις
ἀπειλητῆρι φέρων σέλας ἀνθερεῶνι ἡμιδαὴς σύριζε δράκων
πυριθαλπέι λαιμῷ, καπνὸν ἀποπτύων, οὐ λοίγιον ἰὸν ἰάλλων.
καὶ κλόνος ἄσπετος ἦεν· ἐπ’ ἀντιβίων δὲ καρήνων Βάκχος
ἀνῃώρητο μαχήμονα δαλὸν ἀείρων, καὶ χθονίῳ πρηστῆρι δέμας
θέρμαινε Γιγάντων ἀντίτυπον μίμημα Διοβλήτοιο κεραυνοῦ· καὶ
δαΐδες σελάγιζον· ἐπ’ Ἐγκελάδου δὲ καρήνῳ ἠέρα θερμαίνων
ἐλελίζετο πυρσὸς ἀλήτης· ἀλλά μιν οὐκ ἐδάμασσε, καὶ οὐ
χθονίου πυρὸς ἀτμῷ Ἐγκέλαδος γόνυ κάμψεν, ἐπεὶ πεφύλακτο
κεραυνῷ. Ἀλκυονεὺς δ’ ἀπέλεθρος ἐπεσκίρτησε Λυαίῳ Θρηικίοις
σκοπέλοις κεκορυθμένος· ἀμφὶ δὲ Βάκχῳ ὑψινεφῆ κούφιζε
ῥάχιν δυσχείμονος Αἵμου εἰς σκοπὸν ἀχρήιστον, ἀνουτήτου
Διονύσου· καὶ σκοπιὴν ἔρριψεν· ἐφαπτόμεναι δὲ Λυαίου
νεβρίδος ἀρρήκτοιο διεσχίζοντο κολῶναι· Ἠμαθίης δὲ κάρηνα
νέος γύμνωσε Τυφωεὺς ὑψιφανής, προτέρῳ πανομοίιος, ὅς ποτε
πολλοὺς ῥωγαλέους κενεῶνας ἐκούφισε μητρὸς ἀρούρης,
πετραίοις βελέεσσι καταιχμάζων Διονύσου. καί τινος ἀσπαίροντος
ἐπὶ χθονὸς ἆορ ἐρύσσας Βάκχος ἄναξ κεκόρυστο Γιγαντείοισι
καρήνοις, ἰοβόλων πλοκάμων ὀφιώδεα λήια κείρων· καὶ στρατὸν
αὐτοτέλεστον ἀτευχέι χειρὶ δαΐζων μάρνατο λυσσήεις, χλοερῶν
ἐπιβήτορα δένδρων κισσὸν ἔχων τανύφυλλον, ἀκοντιστῆρα
Γιγάντων. καὶ νύ κε πάντας ἔπεφνεν ἑῷ ῥηξήνορι θύρσῳ,
ἀλλὰ παλινδίνητος ἑκὼν ἀνεχάζετο χάρμης, δυσμενέας ζώοντας
ἑῷ γενετῆρι φυλάσσων. καί νύ κεν εἰς Φρυγίην ταχὺς ἔδραμεν
ὠκέι ταρσῷ, ἀλλά μιν ἄλλος ἄεθλος ἐρήτυεν, ὄφρα
θανόντων τοσσατίων ἕνα φῶτα κατακτείνειε φονῆα Παλλήνης
γενέτην θανατηφόρον, ὅς ποτε κούρης οἶστρον ἔχων ἀθέμιστον
ἁμαρτιγάμων ὑμεναίων συζυγίην ἀνέκοπτεν, ἀμετρήτους δὲ
δαΐζων μελλογάμους μνηστῆρας ἀπέθρισεν, ὧν ὑπὸ λύθρῳ
κτεινομένων καναχηδὸν ἐφοινίσσοντο παλαῖστραι, εἰσόκε Βάκχος
ἵκανε Δίκης πρόμος· ἀγχιγάμου δὲ Παλλήνης δυσέρωτι
παριστάμενος γενετῆρι ῥιγεδανῆς ὑμέναιον ἀτάσθαλον ᾔτεε
κούρης, ποικίλα δ’ ὤρεγε δῶρα· καὶ αἰτίζοντι Λυαίῳ φρικτὸς
ἀνὴρ κήρυξε παλαισμοσύνην ὑμεναίων· καί μιν ἄγων ἐπέβησε
κακοξείνοιο παλαίστρης, ὁππόθι τολμήεσσα δορυσσόος ἵστατο
κούρη νυμφιδίην ὤμοισιν ἐλαφρίζουσα βοείην. καὶ τότε Κύπρις
ἔην ἐναγώνιος· ἦν δ’ ἐνὶ μέσσῳ γυμνὸς Ἔρως καὶ στέμμα
γαμήλιον ὤρεγε Βάκχῳ, ἦν δὲ παλαισμοσύνη νυμφοστόλος·
ἀργυφέῳ δὲ ἁβρὸν ἀνεχλαίνωσεν ἑὸν δέμας εἵματι Πειθὼ
νίκην μελλογάμοιο προθεσπίζουσα Λυαίου. καὶ βριαρῶν μελέων
ἀπεδύσατο φάρεα κούρη, καὶ δόρυ θοῦρον ἔθηκε γαμήλιον,
ἁβροτέρη δὲ Σιθονὶς ἀκρήδεμνος ἀσάμβαλος ἵστατο κούρη,
θηλυφανής, ἀσίδηρος, ἐρευθιόωντι δὲ δεσμῷ ἀκλινέων
τροχόεσσαν ἴτυν μιτρώσατο μαζῶν· καὶ δέμας ἀσκεπὲς ἦεν,
ἀμετρήτων δὲ κομάων ἀπλεκέες πλοκαμῖδες ἐπέρρεον αὐχένι
κούρης, καὶ κνήμας ἀνέφαινε καὶ ἀσκεπέων πτύχα μηρῶν γυμνῆς
φαινομένης ἐπιγουνίδος· ἀμφὶ δὲ μηροῖς ἥρμοσε λευκὸν
ὕφασμα, γυναικείης σκέπας αἰδοῦς· καὶ χρόα πιαλέῳ
πεπαλαγμένον εἶχεν ἐλαίῳ καὶ παλάμας πολὺ μᾶλλον, ὅπως
ἀλύτων ἀπὸ χειρῶν ὑγρὸν ὀλισθήσειε πιεζομένη χρόα κούρη.
καὶ βλοσυροῖς στομάτεσσιν ἀπειλήσασα Λυαίῳ νυμφοκόμῳ
μνηστῆρι παρίστατο, διχθάδιον δὲ αὐχένι δεσμὸν ἔβαλλεν
ὁμόζυγι πήχεος ὁλκῷ· ἀλλὰ παλινδίνητον ἑὴν ἀνελύσατο
δειρὴν Βάκχος ἀπορρίψας ἁπαλόχροα δάκτυλα κούρης, δεσμοῖς
θηλυτέροισι περίπλοκον αὐχένα σείων· καὶ διδύμας στεφανηδὸν
ἐπ’ ἰξύι χεῖρας ἑλίξας Παλλήνην ἐτίναξε ποδῶν ἑτεραλκέι
παλμῷ· καὶ ῥοδέης παλάμης ἐδράξατο, Κυπριδίην δὲ εἶχε
παραιφασίην χιονώδεα χεῖρα πιέζων· οὐδὲ τόσον μενέαινεν ἐπὶ
χθονὶ παῖδα κυλίνδειν, ὅσσον ἐπιψαύειν ἁπαλοῦ χροός, ἡδέι
μόχθῳ τερπόμενος· καὶ ἔκαμνε δολοπλόκον ἄσθμα τιταίνων ὡς
βροτός, ἀμβολίῃ δὲ θελήμονι κάλλιπε νίκην. Παλλήνη δ’
ἐρόεσσα πάλης τεχνήμονι παλμῷ θηλυτέραις παλάμῃσι δέμας
κούφιζε Λυαίου· οὐδέ μιν ἠέρταζε, τόσον βάρος, ἀλλὰ καμοῦσα
ἄρσενα γυῖα λέλοιπεν ἀκινήτου Διονύσου. καὶ θεὸς ἀντιτύπῳ
περιδέσμιον ἅμματι χειρῶν παρθενικὴν ἐρόεσσαν ἑλών, ἅτε
θύρσον ἀείρων, δόχμιον ἀμφιέλικτον ἐκούφισεν ὑψόθεν ὤμου·
χειρὶ δὲ φειδομένῃ βριαρὴν ἀπεσείσατο κούρην, Παλλήνην δ’
ἀτίνακτον ὅλην ἐτανύσσατο γαίῃ· καὶ δολίοις βλεφάροισιν
ἑὴν ἐλέλιζεν ὀπωπήν, κούρης ἁβροκόμου κεκονιμένα γυῖα
δοκεύων καὶ πλοκάμους ῥυπόωντας ἀκηδέστοιο καρήνου. ἀλλὰ
παλινδίνητος ἀναΐξασα κονίης ὄρθιος ἐστήριξε τὸ δεύτερον
ἴχνια κούρη· καὶ τροχαλῇ Διόνυσος ἀφειδέι γούνατος ὁρμῇ
γαστέρα Παλλήνης κρατέων ἑτεραλκέι παλμῷ παρθενικὴν μενέαινεν
ὑπὲρ δαπέδοιο κυλίνδειν, καὶ παλάμας μετέθηκεν ἐπὶ
πλευροῖσιν ἑλίξας αὐχένα κυρτώσας ἐπικάρσιον, ἀμφὶ δὲ
νώτῳ μεσσατίῳ κύκλωσεν ὀπίστερα δάκτυλα κάμψας, ἢ σφυρὸν
ἢ κνήμην δεδοκημένος ἢ γόνυ μάρψειν. καὶ θεὸς αὐτοκύλιστος
ἑκούσιος ἤριπε γαίῃ οὐτιδανῇ παλάμῃ νικώμενος· ἱμερόεν
δὲ φάρμακον ἔσχεν ἔρωτος, ἐνὶ γλυκερῇ δὲ κονίῃ κουφίζων
ἐρόεις ἐπὶ νηδύι φόρτον Ἐρώτων ὕπτιος αὐτὸς ἔμιμνε, καὶ
οὐκ ἀπεσείσατο κούρην. ἀλλά μιν ἐσφήκωσε πόθου φρενοθελγέι
δεσμῷ. ἡ δὲ ταχυστροφάλιγγι ποδῶν νωμήτορι παλμῷ ἴχνιον
ᾐώρησεν, ἐρωμανέος δὲ Λυαίου ἄρσενα λύσατο χεῖρα· θεὸς δ’
ὑπ’ ὀλίζονι ῥιπῇ γυῖα μεταστρέψας ῥοδέην ἐτανύσσατο
κούρην ἐν δαπέδῳ στορέσας· καὶ ἐπὶ χθονὶ κέκλιτο κούρη
χεῖρας ἐφαπλώσασα· τιταινομένης δ’ ἐπὶ πέζῃ εὐπαλάμῳ
σφήκωσεν ὁμόζυγον αὐχένα δεσμῷ. Ὠκυτέροις δὲ πόδεσσι πατὴρ
κατὰ μέσσον ὀρούσας ἀθλεύειν ἐθέλουσαν ἑὴν ἀνεσείρασε
κούρην, καὶ γαμίην ἀνέκοψεν ἀεθλοσύνην ὑμεναίων νίκην
ἱμερόεσσαν ἐπιτρέψας Διονύσῳ, μή μιν ἀποκτείνειεν ἔχων
ἀστεμφέι δεσμῷ. καὶ Διὸς αἰνήσαντος ἀεθλοφόρον μετὰ νίκην
γνωτὸν Ἔρως ἔστεψε γάμων πομπῆι κορύμβῳ ἱμερτὴν τελέσαντα
παλαισμοσύνην ὑμεναίων. καὶ πέλε τοῖος ἄεθλος ὁμοίιος, ὡς
ὅτε κούρην χρυσοφαῆ προπάροιθε γαμήλια δῶρα κυλίνδων
Ἱππομένης νίκησεν ἐπειγομένην Ἀταλάντην. ἀλλ’ ὅτε
νυμφοκόμοιο πάλης ἐτέλεσσεν ἀγῶνα Βάκχος, ἔτι στάζων
γαμίους ἱδρῶτας ἀέθλων Σιθόνα μὲν πρήνιξε τετυμμένον ὀξέι
θύρσῳ, μνηστήρων ὀλετῆρα, κυλινδομένου δὲ κονίῃ κούρῃ
θύρσον ἔδωκε μιαιφόνον ἕδνον Ἐρώτων. καὶ γάμος ἦν
πολύυμνος· ἀσιγήτῳ δ’ ἐνὶ παστῷ Σειληνοὶ κελάδησαν,
ἐπωρχήσαντο δὲ Βάκχαι, καὶ Σάτυροι μεθύοντες ἀνέπλεκον
ὕμνον Ἐρώτων συζυγίην μέλποντες ἀεθλοφόρων ὑμεναίων.
Νηρεΐδων δὲ φάλαγγες ὑπὸ σφυρὰ γείτονος ἰσθμοῦ νυμφιδίῃ
Διόνυσον ἐμιτρώσαντο χορείῃ, καὶ μέλος ἐφθέγξαντο, παρὰ
Θρήικι δὲ πόντῳ ξεινοδόκος Βρομίοιο γέρων ὠρχήσατο Νηρεύς,
καὶ γαμίῃ Γαλάτεια περισκαίρουσα θαλάσσῃ Παλλήνην ἐλίγαινε
συναπτομένην Διονύσῳ, καὶ Θέτις ἐσκίρτησε, καὶ εἰ πέλε νῆις
Ἐρώτων, καὶ γαμίην ἔστεψεν ἁλιζώνου ῥάχιν ἰσθμοῦ Παλλήνης
ὑμέναιον ἀνευάζων Μελικέρτης· καί τις Ἁμαδρυάδων φλογερῇ
παρὰ γείτονι Λήμνῳ νυμφιδίην Θρήισσαν Ἀθωιὰς ἥψατο πεύκην.
καὶ φιλίοις ὀάροισι παρηγορέων ἕο νύμφην μυρομένην γενετῆρα
φιλεύιος εἶπεν ἀκοίτης· Παρθένε, μὴ στενάχιζε τεὸν δυσέρωτα
τοκῆα· παρθένε, μὴ στενάχιζε τεῆς μνηστῆρα κορείης· τίς
γενέτης ἔσπειρε καὶ εἰς γάμον ἤγαγε κούρην; σὸν κενεὸν
λίπε πένθος, ὅτι κταμένοιο τοκῆος, Σιθόνος ὑμετέροιο, Δίκη
γελόωσα χορεύει, χερσὶ δὲ παρθενίῃσι γαμήλιον ἁψαμένη πῦρ,
ἡ γάμον ἀγνώσσουσα, τεὸν γάμον εἰσέτι μέλπει, Οἰνόμαον
πάλιν ἄλλον ὀπιπεύουσα θανόντα· Οἰνόμαος μὲν ὄλωλε,
καταφθιμένου δὲ τοκῆος τέρπεται Ἱπποδάμεια δὺν ἀρτιγάμῳ
παρακοίτῃ. καὶ σὺ τεοῦ γενέταο πόθους ῥίψασα θυέλλαις
τέρπεο βοτρυόεντι συναπτομένη παρακοίτῃ, μῶμον ἀλευομένη
πατρώιον· οὕ σε διδάξω Σιθόνος ἐχθρὸν ἔρωτα καὶ ἀμβολίην
ὑμεναίων, ὃς φονίῃ παλάμῃ γαμβροκτόνον ἔγχος ἀείρων
γηραλέην σε τέλεσσεν, ἀπειρήτην Ἀφροδίτης, συζυγίην δ’
ἐκέδασσεν ἀνυμφεύτων σέο λέκτρων. μνηστήρων σκοπίαζε σεσηπότα
λείψανα νεκρῶν, οὓς Παφίη κόσμησε καὶ ἔκτανε θοῦρις
Ἐρινύς· ἠνίδε κεῖνα κάρηνα θαλύσια σεῖο μελάθρων, λύθρον
ἔτι στάζοντα κακοξείνων ὑμεναίων. Σιθόνος οὐ μεθέπεις
χθόνιον γένος· οὐράνιος δὲ πείθομαι ὥς σε λόχευσε τεὸς
Θρηίκιος Ἄρης, πείθομαι, ὡς Κυθέρεια τεὴν ὤδινε γενέθλην·
καὶ σὺ τεῶν διδύμων ἀπεμάξαο θεσμὰ τοκήων, Ἄρεος ἦθος
ἔχουσα καὶ ἀγλαΐνη Ἀφροδίτης· πείθομαι, ὥς σε φύτευσεν
ἅναξ ἐναγώνιος Ἑρμῆς ἁβρὰ τελεσσιγάμοιο μολὼν ἐπὶ δέμνια
Πειθοῦς, καί σε παλαισμοσύνην ἐδιδάξατο πομπὸν Ἐρώτων. εἶπε
παρηγορέων ἀχέων παιήονι μύθῳ, μυρομένης δ’ εὔνησεν ἐπήρατα
δάκρυα κούρης. καὶ γαμίης δήθυνεν ἐπὶ χρόνον ἐγγύθι νύμφης
τερπόμενος φιλότητι νεοζυγέων ὑμεναίων. Παλλήνης δὲ μέλαθρα
λιπὼν καὶ Θρῇκα Βορῆα Ῥείης εἰς δόμον ἦλθεν, ὅπῃ
Φρυγίῃ παρὰ πέζῃ δαίμονος εὐώδινος ἕσαν Κυβεληίδες αὐλαί.
ἐνθάδε θηρεύουσα παρὰ σφυρὰ Δίνδυμα πέτρης Ῥυνδακὶς
οὐρεσίφοιτος ἀέξετο παρθένος Αὔρη, εἰσέτι νῆις Ἔρωτος,
ὁμόδρομος ἰοχεαίρης, ἀπτολέμων φεύγουσα νοήματα παρθενικάων,
Ἄρτεμις ὁπλοτέρη Ληλαντιάς, ἥν ποτε Τιτὴν νυμφεύσας
Περίβοιαν ἀπόσπορον Ὠκεανοῖο πρεσβυγενὴς Λήλαντος ἀελλόπον
ἤροσε κούρην, κούρην ἀντιάνειραν, ἀπειρήτην Ἀφροδίτης. ἡ
μὲν ἀνεβλάστησεν ὑπέρτερος ἥλικος ἥβης, ἱμερτὴ ῥοδόπηχυς,
ἀεὶ χαίρουσα κολώναις· πολλάκι δ’ ἀγρώσσουσα κατέτρεχε
λυσσάδος ἄρκτου, καὶ δόρυ θοῦρον ἔπεμπε καταιχμάζουσα
λεαίνης, οὐ κεμάδας κτείνουσα καὶ οὐ βάλλουσα λαγωούς· ἀλλὰ
δαφοινήεσσαν ἐλαφρίζουσα φαρέτρην ὠμοβόρων τόξευεν ὀρίδρομα
φῦλα λεόντων θηροφόνοις βελέεσσιν· ἐπωνυμίῃ δὲ καὶ ἔργῳ
ὀξύτατον δρόμον εἶχεν ὀρειάσι σύνδρομος αὔραις. καί ποτε
διψαλέοιο πυραυγέι καύματος ὥρῃ παρθένος ὑπνώουσα πόνων
ἀμπαύετο θήρης· καὶ δέμας ἁπλώσασα Κυβηλίδος ὑψόθι ποίης
κρᾶτα παρακλίνασα σαόφρονος ἔρνεϊ δάφνης εὗδε μεσημβρίζουσα,
καὶ ἐσσομένων ὑμεναίων ἱμερτήν ἐνόησε προμάντιος ὄψιν
ὀνείρου, ὅττι θεός πυρόεις τανύσας βέλος αἴθοπι νευρῇ
θοῦρος Ἔρως τόξευε λαγωβόλος ἔνδοθι λόχμης, οὐτιδανοῖς
βελέεσσιν ὀιστεύων στίχα θηρῶν· παιδὶ δὲ θηρεύοντι συνέμπορος
υἱέι Μύρρης Κύπρις ἔην γελόωσα· καὶ ἵστατο παρθένος Αὔρη,
Ἀρτέμιδος μετὰ τόξον ἀήθεος ὑψόθεν ὤμου ἀγρευτῆρος
Ἔρωτος ἐλαφρίζουσα φαρέτρην· αὐτὰρ ὁ θῆρας ἔπεφνεν, ἕως
ἐκορέσσατο νευρῆς βάλλων πορδαλίων βλοσυρὸν στόμα καὶ γένυν
ἄρκτου, ζωγρήσας δὲ λέαιναν ἑῷ πανθελγέι κεστῷ θῆρα
πιεζομένην φιλοπαίγμονι δεῖξε τεκούσῃ· παρθενικὴ δ’ ἐδόκησε
κατὰ κνέφας, ὅττι καὶ αὐτήν πῆχυν ἐπικλίνουσαν Ἀδώνιδι
καὶ Κυθερείῃ μάργος Ἔρως ἐρέθιζεν, ὑπογνάμπτων Ἀφροδίτῃ
ληιδίης, γόνυ δοῦλον ὑπερφιάλοιο λεαίνης, τοῖον ἔπος βοόων·
στεφανηφόρε μῆτερ Ἐρώτων, αὐχένα σοι κλίνουσαν ἄγω
φιλοπάρθενον Αὔρην· ἀλλά, ποθοβλήτοιο χορίτιδες Ὀρχομενοῖο,
στέψατε κεστόν ἱμάντα γαμοστόλον, ὅττι μενοινήν τοσσατίην
νίκησεν ἀνικήτοιο λεαίνης. τοῖον ἔπος μαντῷον ὀρεστιάς
ἔδρακεν Αὔρη· οὐδὲ μάτην πρὸς Ἔρωτας ἔην ὄναρ, ὅττι
καί αὐτοὶ εἰς λίνον ἄνδρα φέρουσι καὶ ἀγρώσσουσι γυναῖκα.
κούρη δ’ ἐγρομένη πινυτόφρονι μαίνετο δάφνῃ, καὶ Παφίῃ καὶ
Ἔρωτι μαχέσσατο, καὶ πλέον Ὕπνῳ χώσατο τολμήεντι, καὶ
ἠπείλησεν Ὀνείρῳ, καὶ πετάλοις νεμέσιζε καὶ ἀφθόγγῳ φάτο
φωνῇ· Δάφνη, τί κλονέεις με; τί Κύπριδι καὶ σέο δένδρῳ;
ἀασάμην εὕδοβσα τεοὺς ὑπὸ γείτονας ὄζους σὸν φυτόν
ἐλπομένη φιλοπάρθενον, ὑμετέρης δὲ φήμης οὐκ ἐτύχησα καὶ
ἐλπίδος· ὣς ἄρα, Δάφνη, σὸν δέμας ἀλλάξασα τεὸν νόον
εὗρες ἀμεῖψαι; μὴ γαμίῃ μετὰ πότμον ὑποδρήσσεις
Ἀφροδίτῃ; οὐ πινυτῆς τόδε δένδρον, ἀπ’ ἀρτιγάμοιο δὲ
νύμφης; οὐ νέμεσις παρὰ μύρτον ὀνείρατα ταῦτα νοῆσαι,
μαχλάδος οὗτος ὄνειρος ἐπάξιος· ἦ ῥά σε Πειθώ, ἦ ῥά σε
χειρὶ φύτευσε τεὸς δαφναῖος Ἀπόλλων; εἶπεν ὁμοῦ κοτέουσα
φυτῷ καὶ Ἔρωτι καὶ Ὕπνῳ. καί ποτε θηρεύουσα κατ’ οὔρεα
δεσπότις ἄγρης καύματος αἰθαλόεντος ἱμασσομένη χρόα πυρσῷ
Αρτεμις ἔντυε δίφρον, ὅπως ἅμα Νηίσι Νύμφαις θερμὸν
ὀρεσσιχύτοισι δέμας ψύξειε λοετροῖς, ἡνίκα μέσσον ἔην
φλογερὸν θέρος, ἡνίκα πάλλων καρχαλέης πυρόεντα μεσημβρινὸν
ἦχον ἱμάσθλης ἠέλιος σελάγιζε λεοντείων ἐπὶ νώτων. καὶ
κεμάδας ζυγίοισι συνεκλήισσε λεπάδνοις Αρτεμις οὐρεσίφοιτος·
ἐπεμβαίνουσα δέ δίφρου λάζετο καὶ μάστιγα καὶ ἡνία παρθένος
Αὔρη, καὶ κεραὴν ἤλαυνε θυελλήεσσαν ἀπήνην. ἀενάου δέ
θύγατρες ἀνάμπυκες Ὠκεανοῖο δμωίδες ἐρρώοντο συνήλυδες
ἰοχεαίρῃ, ὦν ἡ μέν ταχύγουνος ἔην προκέλευθος ἀνάσσης,
ἄλλη δ’ ἰσοκέλευθος ἀναστείλασα χιτῶνα ἐγγὺς ἔην, ἑτέρη
δὲ τανυκνήμιδος ἀπήνης ἁπτομένη πείρινθος ὁμόδρομον εἶχε
πορείην. καὶ σέλας ἰοχέαιρα διαυγάζουσα προσώπου ἀμφιπόλων
ἤστραψεν ὑπέρτερος, ὡς ὅτε δίφρῳ αἰθερίῳ πέμπουσα
φιλαγρύπνων φλόγα πυρσῶν ἀννεφέλους ἀκτῖνας ὀιστεύουσα
Σελήνη πλησιφαὴς ἀνέτειλε πυριτρεφέων μέσον, ἄστρων,
οὐρανίην στίχα πᾶσαν ἀμαλδύνουσα προσώπῳ· τῇ σέλας ἶσον
ἔχουσα διέτρεχεν Ἄρτεμις ὕλην, εἰσόκε χῶρον ἵκανεν, ὅπῃ
κελάδοντι ῥεέθρῳ Σαγγαρίου ποταμοῖο Διιπετὲς ἕλκεται ὕδωρ.
αὔρη δ’ ἀμφιέλισσαν ἑὴν ἀνέκοψεν, καὶ κεμάδας χρυσέοισιν
ἀνακρούουσα χαλινοῖς ἀμφὶ ῥοὰς ἔστησε φεραυγέα δίφρον
ἀνάσσης· καὶ θεός ἐκ δίφροιο κατέδραμεν· ἐκ δέ οἱ ὤμων
τόξα μὲν Οὖπις ἔδεκτο, καὶ ἰοδόκην Ἑκαέργη, Ὠκεανοῦ δέ
θύγατρες ἐύπλοκα δίκτυα θήρης· καὶ κύνας... ἐνδρομίδας δὲ
ποδῶν ἀνελύσατο Λοξώ. ἡ δὲ μεσημβρίζουσα σέβας φιλοπάρθενον
αἰδοῦς ἐν προχοαῖς ἐφύλαξε, διερπύζουσα ῥοάων ἴχνεσι
φειδομένοισι, καὶ ἐκ ποδὸς ἄχρι καρήνου ἀκροβαφῆ κατὰ βαιὸν
ἀναστείλασα χιτῶνα, ἀμφιπερισφίγγουσα πόδας διδυμάονι μηρῷ
κρυπτόμενον μετρηδὸν ὅλον δέμας ἔκλυσε κούρη. λοξὰ δέ
παπταίνουσα δῑ ὕδατος εὔσκοπος Αὔρη τολμηροῖς βλεφάροισιν
ἀναιδήτοιο προσώπου ἁγνὸν ἀθηήτοιο δέμας διεμέτρεε κούρης,
θέσκελον εἰσορόωσα σαόφρονος εἶδος ἀνάσσης· καὶ πόδας
ἁπλώσασα τιταινομένων παλαμάων δαίμονι νηχομένῃ συνενήχετο
παρθένος Αὔρη. ἡμιφανὴς δ’ ἀτέλεστος ἔσω ποταμηίδος ὄχθης
ἰκμαλέας ῥαθάμιγγας ἀποσμήξασα κομάων... Ἄρτεμις ἀγροτέρη·
σχεδόθεν δέ οἱ ἀγρότις Αὔρη μαζοὺς ἀμφαφόωσα θεημάχον
ἴαχε φωνήν· Ἄρτεμι, μοῦνον ἔχεις φιλοπάρθενον οὔνομα
κούρης, ὅττι διὰ στέρνων κεχαλασμένον ἄντυγα θηλῆς θῆλυν
ἔχεις Παφίης, οὐκ ἄρσενα μαζὸν Ἀθήνης, καὶ ῥοδέους
σπινθῆρας ὀιστεύουσι παρειαί· ἀλλὰ δέμας μεθέπουσα
ποθοβλήτοιο θεαίνης καὶ σὺ γάμων βασίλευε σὺν ἁβροκόμῳ
Κυθερείῃ, δεξαμένη θαλάμοις τινὰ νυμφίον· ἢν δ’ ἐθελήσῃς,
Ἑρμείῃ παρίαυε καί Ἄρεϊ, λεῖψον Ἀθήνην· ἤν δ’ ἐθέλῃς,
ἀνάειρε βέλος καὶ τόξον Ἐρώτων, εἰ μεθέπεις θρασὺν οἶστρον
ὀιστοκόμοιο φαρέτρης. ἱλήκοι τεὸν εἶδος· ἐγὼ σέο μᾶλλον
ἀρείων· δέρκεο, πῶς μεθέπω βριαρὸν δέμας· ἠνίδε μορφὴν
ἄρσενα καὶ Ζεφύροιο θοώτερον ἴχνιον Αὔρης· δέρκεο, πῶς
σφριγόωσι βραχίονες· ἠνίδε μαζοὺς ὄμφακας οἰδαίνοντας
ἀθήλεας· ἦ τάχα φαίης, ὅττι τεοὶ γλαγόεσσαν ἀναβλύζουσιν
ἐέρσην· πῶς παλάμην μεθέπεις ἁπαλόχροα; πῶς σέο μαζοὶ οὔ
τινα κύκλου ἔχουσι περίτροχον, οἷά περ Αὔρης, αὐτόματοι
κήρυκες ἀσυλήτοιο κορείης; ἔννεπε κερτομέουσα· κατηφιόωσα δὲ
σιγῇ σύννομος οἰδαίνοντι χόλῳ κυμαίνετο δαίμων, καὶ φονίους
σπινθῆρας ἀνηκόντιζον ὀπωπαί· ἐκ προχοῆς δ’ ἀνέπαλτο, πάλιν
δ’ ἔνδυνε χιτῶνα, καὶ καθαραῖς λαγόνεσσι τὸ δεύτερον ἥρμοσε
μίτρην ἀχνυμένη. νέμεσιν δὲ μετήιεν· εὗρε δὲ κούρην
ὑψινεφῆ παρὰ Ταῦρον, ὅπῃ παρὰ γείτονι Κύδνῳ παῦσε
Τυφαονίης ὑψαύχενα κόμπον ἀπειλῆς· καὶ τροχὸς αὐτοκύλιστος
ἔην παρὰ ποσσὶν ἀνάσσης σημαίνων, ὅτι πάντας ἀγήνορας εἰς
πέδον ἕλκει ὑψόθεν εἰλυφόωσα δίκης ποινήτορι κύκλῳ, δαίμων
πανδαμάτειρα, βίου στρωφῶσα πορείην· ἀμφὶ δέ οἱ πεπότητο
παρὰ θρόνον ὄρνις ἀλάοτωρ, γρὺψ πτερόεις, πισύρων δὲ ποδῶν
κουφίζετο παλμῷ δαίμονος ἱπταμένης αὐτάγγελος, ὅττι καὶ
αὐτὴ τέτραχα μοιρηθέντα διέρχεται ἕδρανα κόσμου· ἀνέρας
ὑψιλόφους ἀλύτῳ σφίγγουσα χαλινῷ, ἀντίτυπον μίμημα, καὶ
ὡς κακότητος ἱμάσθλῃ, ὡς τροχὸν αὐτοκύλιστον, ἀγήνορα φῶτα
κυλίνδει. ἔγνω δ’ ὡς ἐνόησε θεὰ χλοάοντι προσώπῳ Ἄρτεμιν
ἀχνυμένην φονίης πλήθουσαν ἀπειλῆς, καί μιν ἀνειρομένη
φιλίῳ μειλίξατο μύθῳ· σὸν χόλον, ἰοχέαιρα, τεαὶ βοόωσιν
ὀπωπαί· Ἄρτεμι, τίς κλονέει σε θεημάχος υἱὸς Ἀρούρης; τίς
πάλιν ἐβλάστησεν ὑπὲρ δαπέδοιο Τυφωεύς; μὴ Τιτυὸς παλίνορσος
ἐρωμανὲς ὄμμα τιταίνων εἵματος ἀψαύστοιο τεῆς ἔψαυσε
τεκούσης; Ἄρτεμι, πῇ σέο τόξα καὶ Ἀπόλλωνος ὀιστοί; τίς
πάλιν Ὠρίων σε βιάζεται; εἰσέτι κεῖται κεῖνος, ὃς
ὑμετέροιο τάλας ἔψαυαε χιτῶνος, μητρὸς ἔσω λαγάνων νέκυς
ἄπνοος· εἰ δέ τις ἀνὴρ χερσὶ ποθοβλήτοισι τεῶν ἐδράξατο
πέπλων, σκορπίον ἄλλον ἄεξε τεῆς ποινήτορα μίρης· εἰ δὲ
πάλιν θρασὺς Ὦτος ἢ αὐχήεις Ἐφιάλτης συζυγίην μενέαινε
τεῶν ἀκίχητον Ἐρώτων, κτεῖνον ἀνυμφεύτοιο τεῆς μνηστῆρα
κορείης· εἰ δὲ γυνὴ πολύτεκνος ἀνιάζει σέο Λητώ, ἄλλη
λαϊνέη Νιόη κλαύσειε γενέθλην· τίς φθόνος, εἰ λἰ λίθον
ἄλλον ὑπὲρ Σιπύλοιο τελέσσω; μή σε πατὴρ διὰ λέκτρα μετὰ
γλαυκῶπιν ὀρίνει; μὴ τεὸν Ἑρμάωνι γάμον κατένευσε Κρονίων,
οἷα καὶ Ἡφαίστῳ καθρῆς ὑμέναιον Ἀθήνης; εἰ δὲ γυνὴ
κλονέει σε, τεὴν ἅτε μητέρα Λητώ, ἔσσομαι ἀχνυμένης
τιμήορος ἰοχεαίρης. οὔ πω μῦθος ἔληγεν· ἀλεξικάκῳ δὲ
θεαίνῃ τοῖον ἔπος φθαμένη σκυλακοτρόφος ἴαχε κούρη· Παρθένε
πανδαμάτειρα, κυβερνήτειρα γενέθλης, οὐ Ζεύς, οὐ Νιόβη με, καὶ
οὐ θρασὺς Ὦτος ὀρίνει· οὐ Τιτυὸς βαθύπεπλον ἐμὴν
ἀνεσείρασε Λητώ· οὐ νέος Ὠρίων με βιάζεται, νἱὸς Ἀρούρης·
ἀλλά με κερτομέουσα βαρύστομος ὀξέι μύθῳ ἤκαχε Ληλάντοιο
πάις, δυσπάρθενος Λὔρη· ἀλλὰ τί σοι τάδε πάντα διίξομαι;
αἰδέομαι γὰρ αἶσχος ἐμῶν μελέων ἐνέπειν καὶ ὀνείδεα
μαζῶν· μητρὶ δ’ ἐμῇ πάθον ἄλγος ὁμοίιον· ἀμφότερον γὰρ
ἐν Φρυγίῃ Νιόβη διδυμητόκον ἤκαχε Λητώ, καὶ πἁλιν ἐν
Φρυγίῃ με θεημάχος ἤκαχεν Λὔρη· ἀλλ’ ἡ μὲν νόθον εἶδος
ἀμειψαμένη πόρε ποινήν, Τανταλὶς αἰνοτόκεια, καὶ εἰσέτι
δάκρυα λείβει ὄμμασι πετραίοισιν· ἀνιηθεῖσα δὲ μούνη αἶσχος
ἔχω νήποινον, ἐπεὶ φιλοπάρθενος Αὔρη δάκρυσιν οὐ λίθον
εἶχε λελουμένον, οὐκ ἴδε πηγὴν μῶμον ἀπαγγέλλουσαν
ἀφειδέος ἀνθερεῶνος. ἀλλὰ σὺ κυδαίνουσα τεὴν Τιτηνίδα
φύτλην δός μετὰ μητρῴην ἑτέρην χάριν, ὄφρα νοήσω λαϊνέης
ἀτίνακτν ἀμειβομένης δέμας Αὔρης· μηδὲ τεὴν ἔμφυλον
ὀδυρομένην λίπε κούρην, μή μοι ἐπεγγελόωσαν ἴδω πάλιν
ἄτροπον Αὔρην, ἠέ μιν οἰστρήσειε τεὴ χαλκήλατος ἅρπη. ὣς
φαμένην θάρσυνε θεὰ καὶ ἀμείβετο μύθῳ· Λητῴη φυγόδεμνε,
κυνοσσόε, σύγγονε Φοίβου, οὐ μὲν ἐμῷ δρεπάνῳ Τιτηνίδα
παῖδα δαμάσσω, οὐδέ μιν ἐν Φρυγίῃ τελέσω πετρώδεα νύμφην,
Τιτήνων γεγαυῖα παλαίτατον αἷμα καὶ αὐτή, μή ποτέ μοι
μέμψαιτο πατὴρ Λήλαντος ἀκούων· ἓν δέ σοι, ἰοχέαιρα,
χαρίζομαι· ἀγρότις Αὔρη παρθενικὴν ἤλεγξε, καὶ οὐκέτι
παρθένος ἔσται· καί μιν ἐσαθρήσειας ὀρεσσιχύτου διὰ κόλπου
δάκρυσι πηγαίοισιν ὀδυρομένην ἔτι μίτρην. εἶπε παρηγορέουσα·
καὶ οὔρεα κάλλιπε κούρη Ἄρτεμις ἑζομένη κεμάδων τετράζυγι
δίφρῳ, καὶ Φρυγίης ἐπέβαινεν. ὁμοζήλῳ πορείῃ παρθένος
Ἀδρήστεια μετήιε δύσμαχον Αὔρην, γρῦπας ἁμιλλητῆρας
ὑποζεύξασα χαλινῷ· καὶ ταχινὴ πεφόρητο δῑ ἠέρος ὀξέι
δίφρῳ, καὶ δρόμον ἐστήριξεν ὑπὲρ Σιπύλοιο καρήνων
Τανταλίδος προπάροιθε λιθογλήνοιο προσώπου, πτηνῶν τετραπόδων
σκολιοὺς σφίγγουσα χαλινούς. αὔρης δ’ ἐγγὺς ἵκανεν
ἀγήνορος· ὑψίνοον δὲ αὐχένα δειλαίης ὀφιώδεϊ τύψεν
ἱμάσθλῃ, καί μιν ἀνεστυφέλιξε δίκης τροχοειδέι κύκλῳ, καὶ
νόον ἄφρονα κάμψεν ἀκαμπέος· ἀμφὶ δὲ μίτρην παρθενικῆς
ἐλέλιζεν ἐχιδνήεσσαν ἱμάσθλην Ἀργολὶς Ἀδρήστεια· χαριζομένη
δὲ θεαίνῃ, καὶ μάλα περ κοτέοντι κασιγνήτῳ Διονύσῳ,
ὥπλισεν ἄλλον ἔρωτα, καὶ εἰ πέλε νῆις Ἐρώτων, Παλλήνης
μετὰ λέκτρα, μετὰ φθιμένην Ἀριάδνην, τὴν μὲν λειπομένην ἐνὶ
πατρίδι, τὴν δ’ ἐνὶ γαίῃ ἀλλοτρίῃ πετραῖον, Ἀχαιίδος ὡς
βρέτας Ἥρης, καὶ Βρόης πολὺ μᾶλλον ἀνηνύστων περὶ λέκτρων.
καὶ Νέμεσις πεπότητο νιφοβλήτῳ παρὰ Ταύρῳ, εἰσόκε Κύδνον
ἵκανε τὸ δεύτερον ἀμφὶ δὲ κούρῃ ἡδυβόλῳ Διόνυσον Ἔρως
οἴστρησεν ὀιστῷ, καὶ πρερὰ κυκλώσας ἐπεήσατο κοῦφος
Ὀλύμπου. καὶ θεὸς οὐρεσίφοιτος ἱμάσσετο μείζονι πυρσῷ· οὐ
γὰρ ἔην ἐλάχεια παραίφασις· οὐ τότε κούρης ἐλπίδα
Κυπρδίην, οὐ φάρμακον εἶχεν Ἐρώτων· ἀλλά μιν ἔφλεγε μᾶλλον
Ἔρως θελξίφρονι πυρσῷ θυιάδος ὀψιτέλεστον ἀπειθέος εἰς
γάμον Αὔρης. καὶ μογέων ἔκρυπτεν ἑὸν πόθον, οὐδ’ ἐνὶ
λόχμαις Κυπριδίοις ὀάροισιν ὁμίλεεν ἐγγύθεν Αὔρης, μή μιν
ἀλυσκάζειε. τί κύντερον, ἢ ὅτε μοῦνοι ἀνέρες ἱμείρουσι,
καὶ οὐ ποθέουσι γυναῖκες; καὶ μέθεπε πραπίδεσσι πεπηγμένον
ἰὸν Ἐρώτων, παρθένος εἰ δρόμον εἶχε κυνοσσόον ἔνδοθι
λόχμης· Κυπριδίοις δ’ ἀνέμοισιν ἀειρομένοιο χιτῶνος μηρὸν
ὀπιπεύων θηλύνετο Βάκχος ἀλήτης. ὀψὲ δὲ παφλάζοντι πόθῳ
δεδονημένος Αὔρης Βάκχος ἀμηχαναέων ἔπος ἴαχε λυσσάδι
φωνῇ· Πανὸς ἐγὼ δυαέρωτος ἔχω τύπον, ὅττί με φεύγει
παρθένος ἠνεμόφοιτος, ἐρημονόμῳ δὲ πεδίλῳ πλάζεται
ἀστήρικτος ἀθηήτου πλέον Ἠχοῦς. ὄλβιε, Πάν, Βρομίοιο πολὺ
πλέον, ὅττι ματεύων φάρμακον εὗρες ἔρωτος ἐνὶ φρενοθελυέι
φωνῷ· σὸν κτύπον ὑστερόφωνος ἀμείβεται ἄστατος Ἠχὼ
φθεγγομένη λάλον ἦχον ὁμοίιον· αἴθε καὶ αὐτὴ ἐκ στομάτων
ἕνα μῦθον ἀνήρυγε παρθένος Αὔρη. οὗτος ἔρως οὐ πᾶσιν
ὁμοίιος· οὐδὲ γὰρ αὐτὴ παρθενικαῖς ἑτέρῃσιν ὁμότροπον
ἦθος ἀέξει. ποῖον ἐμῆς ὀδύνης πέλε φάρμακον; ἦ ῥά ἑ
θέλξω νεύματι Κυπριδίῳ; πότε που, πότε θέλγεται Αὔρη
κινυμένοις βλεφάροισιν; ἐρωμανὲς ὄμμα τιταίνων τίς γαμίοις
ὀάροισι παραπλάζει φρένας ἄρκτου εἰς Παφίην, ἐς Ἔρωτα; τίς
ὡμίλησε λεαίνῃ; τίς δρυῒ μῦθον ἔλεξε; τίς ἄπνοον ἤπαφε
πεύκην; τίς κρανέην παρέπεισε, καὶ εἰς γάμον ἤγαγε πέτρην;
ποῖος ἀνὴρ θέλξειεν ἀκηλήτου νόον Αὔρης; ποῖος ἀνὴρ
θέλξειεν; ἀμιτροχίτωνι δὲ κούρῃ τίς γάμον ἢ φιλότητος
ἀρηγόνα κεστὸν ἐνίψῃ; τίς γλυκὺ κέωτρον Ἔρωτος ἢ οὔνομα
Κυπρογενείης; μᾶλλον Ἀθηναίη τάχα πείσεται· οὐδέ με φεύγει
Ἄρτεμις ἀπτοίητος, ὅσον φιλοπάρθενος Αὔρη. αἴθε φίλοις
στομάτεσσιν ἔπος τόδε μοῦνον ἐνίψῃ· Βάκχε, μάτην ποθέεις,
μὴ δίζεο παρθένον Αὔρην. ἔννεπεν ἀνθεμόεντος ἔσω λειμῶνος
ὁδεύων εἰαρινοῖς ἀνέμοισι, καὶ εὐόδμῳ παρὰ μύρτῳ ἡδὺ
μεσημβρίζων πόδας εὔνασεν, ἀμφὶ δὲ δένδρῳ κέκλιτο
συρίζουσαν ἔχων Ζεφυρήιον αὔπην καὶ καμάτῳ καὶ ἔρωτι
κατάσχετος· ἑζομένῳ δὲ ἥλικος αὐτομέλαθρος ὑπερκύψασα
κορύμβου παρθένος ἀκρήδεμνος Ἁμαδρυὰς ἔννεπε Νύμφη, Κύπριδι
πιστὰ φέρουσα καὶ ἱμερόεντι Λυαίῳ· Οὐ δύναταί ποτε Βάκχος
ἄγειν ἐπὶ δέμνιον Αὔρην, εἰ μή μιν βαρύδεσμον
ἀλυκτοπέδῃσι πεδήσῃ, δεσμοῖς Κυπριδίοισι πόδας καὶ χεῖρας
ἑλίξας, ἠέ μιν ὑπνώουσαν ὑποζεύξας ὑμεναίοις παρθενικῆς
ἀνάεδνον ὑποκλέψειε κορείην. ὣς φαμένη παλίνορσος ὁμήλικι
κεύθετο θάμνῳ δυσαμένη δρυόεντα πάλιν δόμον· αὐτὰρ ὁ κάμνων
Βάκχος ἐρωτοτόκοισι νόον πόμπευεν ὀνείροις. ψυχὴ δ’
ἠνεμόφοιτος ἀποφθιμένης Ἀριάδνης, νήδυμον ὑπνώοντι
παρισταμένη Διονύσῳ, ζηλήμων μετὰ πότμον ὀνειρείῳ φάτο
μύθῳ· Ἀμνήμων Διόνυσε τεῶν προτέρων ὑμεναίων, αὔρης ζῆλος
ἔχει σε, καὶ οὐκ ἀλέγεις Ἀριάδνης· ὤμοι ἐμοῦ Θησῆος, ὃν
ἥρπασε πικρὸς ἀήτης, ὤμοι ἐμοῦ Θησῆος, ὃν ἔλλαχεν
ἀνέρα Φαίδρη. οὐ τάχα μοι πέπρωτο φυγεῖν ψεύδορκον ἀκοίτην,
εἰ γλυκὺς ὑπναλέην με λίπεν νέος, ἀντὶ δὲ κείνου νυμφεύθην
δυσέρωτι καὶ ἠπεροπῆι Λυαίῳ. ὤμοι, ὅτ’ οὐ βροτὸν ἔσχον
ἐγὼ ταχύποτμον ἀκοίτην, καί κεν ἐρωμανέοντι κορυσσομένη
Διονύσῳ Λημνιάδων γενόμην καὶ ἐγὼ μία θηλυτεράων. ἀλλὰ
πολυσπερέων γαμίων ἐπιβήτορα λέκτρων, νυμφίον ὁρκαπάτην, μετὰ
Θησέα καὶ σὲ καλέσσω· εἰ δέ σε δῶρον Ἔρωτος ἀπαιτίζει σέο
νύμφη, δέξό μοι ἠλακάτην, φιλοτήσιον ἕδνον Ἐρώτων, ὄφρα
πόρῃς, ἀθέμιστε, φιλοσκοπέλῳ σέο νύμφῃ δῶρα τεῆς ἀλόχου
Μινωίδος, ὄφρά τις εἴπῃ· δῶκε μίτον Θησῆι καὶ ἠλακάτην
Διονύσῳ.) καὶ σὺ κατὰ Κρονίωνα λέχος μετὰ λέκτρον ἀμείβων
ἔργα γυναιμανέος μιμήσαο σεῖο τοκῆος, οἶστρον ἔχων
ἀκόρητον ἀμοιβαίης Ἀφροδίτης· Σιθονίης ἀλόχοιο νεοζυγέων
ὑμεναίων, Παλλήνης, γάμον οἶδα, καὶ Ἀλθαίης ὑμεναίους·
σιγήσω φιλότητα Κορωνίδος, ἧς ἀπὸ λέκτρων τρεῖς Χάριτες
γεγάασιν ὁμόζυγες· ἀλλὰ, Μυκῆναι, πότμον ἐμὸν φθέγξασθε καὶ
ἄγριον ὄμμα Μεδούσης, καὶ φθονερῆς ἐς ἔρωτα βιαζομένης
Ἀριάδνης, ἠιόνες Νάξοιο, βοήσατε· ’νυμφίε Θησεῦ, Μινώη
καλέει σε χολωομένη Διονύσῳ.) ἀλλὰ τί Κεκροπίης μιμνήσκομαι;
εἰς Παφίην γὰρ μέμφομαι ἀμφοτέροις, καὶ Θησέι καὶ Διονύσῳ.
ὣς φαμένη σκιόεντι πανείκελος ἔσσυτο καπνῷ. καὶ θρασὺς
ἔγρετο Βάκχος ἀποσκεδάσας πτερὸν Ὕπνου, μυρομένην δ’
ᾤκτειρεν ὀνειρείην Ἀριάδνην. καὶ δόλον ἀλλοπρόσαλλον
ἐδίζετο πομπὸν Ἐρώτων· νύμφης δ’ Ἀστακίδος προτέρων
ἐμνήσατο λέκτρων, πῶς ἐρατὴν δολόεντι ποτῷ νυμφεύσατο
κούρην ὕπνον ἔχων πομπῆα μεθυσφαλέων ὑμεναίων. ὄφρα μὲν
ἤθελε Βάκχος ἐπεντύνειν δόλον εὐνῆς, τόφρα δὲ φοιταλέη
Ληλαντιὰς ἔδραμε κούρη πίδακα μαστεύουσα, κατάσχετος αἴθοπι
δίψῃ. οὐδὲ λάθεν Διόνυσον ὀρίδρομος ἄστατος Αὔρη διψαλέη·
ταχινὸς δὲ θορὼν ἐπὶ πυθμένα πέτρης θύρσῳ γαῖαν ἄρασσε·
διχαζομένη δὲ κολώνη αὐτομάτην ὤδινε μέθην εὐώδεϊ μαζῷ
χεύματι πορφύροντι· χαριζόμεναι δὲ Λυαίῳ δμωίδες Ἠελίοιο
κατέγραφον ἄνθεσιν Ὧραι πίδακος ἄκρα μέτωπα, καὶ
εὐόδμοισιν ἀήταις ἀρτιφύτου λειμῶνος ἱμάσσετο νήδυμος ἀήρ·
εἶχε δὲ Ναρκίσσοιο φερώνυμα φύλλα κορύμβων ἠιθέου χαρίεντος,
ὃν εὐπετάλῳ παρὰ Λάτμῳ νυμφίος Ἐνδυμίων κεραῆς ἔσπειρε
Σελήνης, ὃς πάρος ἠπεροπῆος ἐύχροος εἴδεϊ κωφῷ εἰς
τύπον αὐτοτέλεστον ἰδὼν μορφούμενον ὕδωρ κάτθανε, παπταίνων
σκιοειδέα φάσματα μορφῆς· καὶ φυτὸν ἔμπνοον εἶχεν Ἀμυκλαίης
ὑακίνθου· ἱπτάμεναι δ’ ἀγεληδὸν ἐπ’ ἀνθεμόεντι κορύμβῳ
εἰαρινῶν ἐλίγαινον ἀηδόνες ὑψόθι φύλλων. κεῖθι δὲ διψώουσα
μεσημβριὰς ἔτρεχεν Αὔρη, εἴ ποθι διψώουσα Διὸς χύσιν ἤ
τινα πηγὴν ἢ ῥόον ἀθρήσειεν ὀρεσσιχύτου ποταμοῖο· ἀμφὶ δὲ
οἱ βλεφάροισιν Ἔρως κατέχευεν ὀμίχλην. ἀλλ’ ὅτε Βακχείην
ἀπατήλιον ἔδρακε πηγήν, δὴ τότε οἱ βλεφάρων σκιόεν νέφος
ἤλασε Πειθὼ τοῖον ἔπος βοόωσα γάμου πρωτάγγελον Αὔρῃ·
Παρθενική, κόλε δεῦρο, τελεσσιγάμοιο δὲ πηγῆς εἰς στόμα δέξο
ῥέεθρα, καὶ εἰς σέο κόλπον ἀκοίτην. κούρη δ’ ἄσμενος
εἶδε· παραπροχυθεῖσα δὲ πηγῇ χείλεσιν οἰγομένοισιν ἀνήφυσεν
ἰκμάδα Βάκχου. παρθενικὴ δὲ πιοῦσα τόσην ἐφθέγξατο φωνήν·
Νηιάδες, τί τὸ θαῦμα; πόθεν πέλε νήδυμον ὕδωρ; τίς ποτὸν
ἔβλυσε τοῦτο; τίς οὐρανίη τέκε γαστήρ; ἔμπης τοῦτο πιοῦσα
ποτὶ δρόμον οὐκέτι βαίνω· ἀλλὰ πόδες βαρύθουσι, καὶ ἡδέι
θέλγομαι ὕπνῳ, καὶ σφαλερὸν στομάτων ἁπαλόθροον ἦχον
ἰάλλω. εἶπε καὶ ἀστήρικτον ἑοῦ ποδὸς εἶχε πορείην· ἤιε
δ’ ἔνθα καὶ ἔνθα πολυπλανέεσσιν ἐρωαῖς πυκνὰ περὶ
κροτάφοισι τινασσομένοιο καρήνου· καὶ κεφαλὴν ἔκλινεν
ἐρειδομένην σχεδὸν ὤμῳ· εὗδε δ’ ὑπὲρ δαπέδοιο τανυπτόρθῳ
παρὰ δένδρῳ παρθενίην ἀφύλακτον ἐπιτρέψασα χαμεύνῃ. καὶ
πυρόεις βαρύγουνον Ἔρως δεδοκημένος Αὔρην οὐρανόθεν
κατέπαλτο, γαληναίῳ δὲ προσώπῳ μειδιόων ἀγόρευεν,
ὁμοφρονέων Διονύσῳ· Ἀγρώσσεις, Διόνυσε· μένει δέ σε παρθένος
Αὔρη. ὥς εἰπὼν ἐς Ὄλυμπον ἐπείγετο, καὶ πτερὰ πάλλων
εἰαρινοῖς πετάλοισιν ἐχάζετο τοῦτο χαράξας· νυμφίε, λέκτρα
τέλεσσον, ἕως ἔτι παρθένος εὕδει· σιγῇ ἐφ’ ἡμείων, μὴ
παρθένον ὕπνος ἐάσῃ. καί μιν ἰδὼν Ἰόβακχος ἐπ’ ἀστρώτοιο
χαμεύνης νυμφιδίου Ληθαῖον ἀμεργομένην πτερὸν Ὕπνου, ἄψοφος
ἀκροτάτοισιν ἀσάμβαλος ἴχνεσιν ἕρπων κωφὸν ἀφωνήτοιο
μετήιε δέμνιον Αὔρης· χειρὶ δὲ φειδομένῃ γλαφυρὴν ἀπέθηκε
φαρέτρην παρθενικῆς, καὶ τόξα κατέκρυφε κοιλάδι πέτρῃ, μή μιν
ὀιστεύσειε τιναξαμένη πτερὸν Ὕπνου· καὶ δεσμοῖς ἀλύτοισι
πόδας σφηκώσατο κούρης, καὶ παλάμαις ἑλικηδὸν ἐπεσφρηγίσσατο
σειρήν, μή μιν ἀλυσκάζειεν· ἐπιστορέσας δὲ κονίῃ παρθενικὴν
βαρύυπνον ἑτοιμοτάτην Ἀφροδίτῃ αὔρης ὑπναλέης γαμίην
ἔκλεψεν ὀπώρην. καὶ πόσις ἦν ἀνάεδνος· ὑπὲρ δαπέδοιο δὲ
δειλὴ οἰνοβαρὴς ἀτίνακτος ἐνυμφεύθη Διονύσῳ· καὶ σκιεραῖς
πτερύγεσσι περισφίγγων δέμας Αὔρης ὕπνος ἔην Βάκχοιο
γαμοστόλος, ὅττι καὶ αὐτὸς πειρήθη Παφίης, καὶ ὁμόζυγός
ἐστι Σελήνης, καὶ νυχίης φιλότητος ὁμόστολός ἐστιν Ἐρώτων·
καὶ γάμος ὡς ὄναρ ἔσκε. Πολυσκάρθμῳ δὲ χορείῃ εἰς χορὸν
αὐτοέλικτον ἀνεσκίρτησε κολώνη, ἡμιφανὴς δ’ ἐδόνησεν
Ἁμαδρυὰς ἥλικα πεύκην· μούνη δ’ ἦν ἀχόρευτος ἐν οὔρεσι
παρθένος Ἠχώ, αἰδομένη δ’ ἀκίχητος ἐκεύθετο πυθμένι πέτρης,
μὴ γάμον ἀθρήσειε γυναιμανέος Διονύσου. καὶ τελέσας ὑμέναιον
ἀδουπήτων ἐπὶ λέκτρων νυμφίος ἀμπελόεις, πεφυλαγμένον ἴχνος
ἀείρας, νύμφης μὲν κύσε χεῖλος ἐπήρατον, ἀκλινέας δὲ λῦσε
πόδας καὶ χεῖρας, ἀπὸ σκοπέλου δὲ φαρέτρην χειρὶ λαβὼν καὶ
τόξα πάλιν παρακάτθετο νύμφῃ. καὶ Σατύρων σχεδὸν ἦλθεν ἔτι
πνείων ὑμεναίων, ὑπναλέης ἀνέμοισιν ἐπιτρέψας λέχος Αὔρης.
νύμφη δ’ ἐκ φιλότητος ἀνέδραμε· λυσιμελῆ δὲ ὕπνον ἀκηρύκτων
ἀπεσείσατο μάρτυν Ἐρώτων· θάμβεϊ δ’ εἰσορόωσα σαόφρονος
ἔκτοθι μίτρης στήθεα γυμνωθέντα καὶ ἀσκεπέος πτύχα μηροῦ
καὶ γαμίῃ ῥαθάμιγγι περιστιχθέντα χιτῶνα, ἁρπαμένην
ἀνάεδνον ἀπαγγέλλοντα κορείην, μαίνετο παπταίνουσα· καὶ
ἥρμοσε κυκλάδα μίτρην στέρνα πάλιν σκιόωσα, καὶ ἠθάδος
ἄντυγα μαζοῦ παρθενίῳ ζωστῆρι μάτην ἐσφίγγετο δεσμῷ.
ἀχνυμένη δ’ ὀλόλυζε, κατάσχετος ἅλματι λύσσης· ἀγρονόμους δ’
ἐδίωξε, καὶ εὐπετάλου σχεδὸν ὄχθης τινυμένη δολόεντα πόσιν
ποινήτορι θεσμῷ μηλονόμους ἐδάιξεν· ἀμειλίκτῳ δὲ σιδήρῳ
βουκόλον ἔκτανε μᾶλλον, ἐπεὶ μάθε νυμφίον Ἠοῦς, Τιθωνὸν
χαρίεντα, δυσίμερον ἀνέρα βούτην, ὅττι βοῶν ἀγέλαις
μεμελημένον ἔσχε καὶ αὐτὴ Λάτμιον Ἐνδυμίωνα βοῶν ἐλάτειρα
Σελήνη· ἔκλυε καὶ Φρυγίοιο, τὸν ἔκτανε παρθένος ἄλλη,
ὕμνου πικρὸν ἔρωτα, ποθοβλήτοιο νομῆος· αἰπόλον ἔκτανε
μᾶλλον, ὅλον χορὸν ἔκτανεν αἰγῶν αἰνοπαθής, ὅτι Πᾶνα
δυσίμερον ἔδρακε κούρη ἰσοφυῆ μεθέποντα δασύτριχος αἰγὸς
ὀπωπήν· ἔλπετο γὰρ μάλα τοῦτο, πόθῳ δεδονημένος Ἠχοῦς
ὅττί μιν ὑπναλέην ἐβιήσατο μηλονόμος Πάν· γειοπόνους δ’
ἐδάμασσε πολὺ πλέον, ὅττι καὶ αυτοἰ Κύπριδι θητεύουσιν,
ἐπεὶ πέλε γηπόνος ἀνήρ, Ἰασίων, Δήμητρος ἀμαλλοτόκου
παρακοίτην· ἔκτανε δ’ ἀγρευτῆρα παλαιοτέρῳ τινὶ μύθῳ
πειθομένη· Κέφαλον γάρ, ἀμήτορος ἀστόν Ἀθήνης, ἔκλυε
θηρητῆρα ῥοδοστεφέος πόσιν Ἠοῦς· Βακχείης δ’ ἐδάιξεν
ὑποδρηστῆρας ὀπώρης, ὅττι φιλακρήτοιο μέθης Βλύζοντες
ἐέρσην οἰνοβαρεῖς δυσέρωτες ὀπάονές εἰσι Λυαίου· οὕ πω
γάρ δεδάηκε δολοφροσύνην Διονύσου καὶ ποτὸν ἠπεροπῆα
φιλακρήτου Κυθερείης, ἀλλὰ φιλοσκοπέλων καλύβας ἐκένωσε
νομήων αἵματι φοινήεντι περιρραίνουσα κολώνας. καὶ νόον
αἰθύσσουσα, κατάσχετος ἅλματι λύσσης, Κύπριδος εἰς δόμον
ἦλθεν· ἀπειλητῆρα δὲ κεστοῦ λυσαμένη ζωστῆρα νεοκλώστοιο
χιτῶνος ἁβρὸν ἀνικήτοιο δέμας μάστιζε θεαίνης· καὶ βρέτας
ἀρπάξασα τελεσσιγάμου Κυθερείης Σαγγαρίου σχεδὸν ἦλθε,
κυλινδομένην δὲ ῥεέθροις γυμναῖς Νηιάδεσσι πόρεν γυμνὴν
Ἀφροδίτην. καὶ μετὰ θεῖον ἄγαλμα καὶ αὐτοέλικτον ἱμάσθλην
δείκελον ἁβρὸν Ἔρωτος ἀπηκόντιζε κονίῃ· καὶ κενεὸν λίπε
δῶμα Κυβηλίδος ἀφρογενείης. φοιταλέη δ’ ἀκίχητος ἐθήμονα
δύσατο λόχμην, καὶ σταλίκων ἔψαυσε, πάλιν δ’ ἐμνήσατο θήρης·
καὶ διεροῖς βλεφάροισιν ἑὴν στενάχιζε κορείην, ὀξὺ δέ
κωκύουσα τόσην ἐφθέγξατο φωνήν· Τίς θεὸς ἡμετέρης ἀνελύσατο
δεσμὰ κορείης; εἰ μὲν ἐμὲ κνώσσουσαν ἐρημονόμων ἐπὶ
λέκτρων εἶδος ὑποκλέπτων ἐβιήσατο μητίετα Ζεύς, οὐδὲ καἰ
ἡμετέρην ᾐδέσσατο γείτονα Ῥείην, ἀγροτέρους μετά θῆρας
ὀιστεύσω πόλον ἄστρων· εἰ δέ μοι ὑπναλέῃ παρελέξατο Φοῖβος
Ἀπόλλων, πέρσω πασιμέλουσαν ὅλην πετρώδεα Πυθώ· εἰ δὲ λέχος
σύλησεν ἐμὸς Κυλλήνιος Ἑρμῆς, Ἀρκαδίην προθέλυμνον ἐμοῖς
βελέεσσιν ὀλέσσω, καὶ τελέσω θεράπαιναν ἐμὴν χρυσάμπυκα
Πειθώ· εἰ δὲ δόλοις γαμίοισιν ὀνειρείων ὑμεναίων ἀπροϊδὴς
Διόνυσος ἐμὴν σύλησε κορείην, ἵξομαι, ἧχι πέλει Κυβέλης
δόμος, ὑψιλόφου δὲ οἰστρομανῆ Διόνυσον ἀπὸ Τμώλοιο διώξω·
καὶ φονίην ὤμοισιν ἐπικρεμάσασα φαρέτρην εἰς Πάφον, εἰς
Φρυγίην θωρήξομαι· ἀμφοτέροις γὰρ τόξον ἐμὸν τανύσω, καὶ
Κύπριδι καὶ Διονύσῳ. σοὶ πλέον, ἰοχέαιρα, χολώομαι, ὅττί
με, κούρη, οὐ κτάνες ὑπναλέην ἔτι παρθένον, οὐδὲ καὶ
αὐτῷ σοῖς καθαροῖς βελέεσσιν ἐθωρήχθης παρακοίτῃ. ἔννεπε,
καὶ τρομέουσαν ἑὴν ἀνεσείρασε φωνὴν δάκρυσι νικηθεῖσα.
τελεσσιγάμου δὲ Λυαίου παιδοτόκου πλησθεῖσα γονῆς δυσπάρθενος
Αὔρη διπλόον ὄγκον ἄειρε· γυνὴ δ’ ἐπεμήνατο φόρτῳ ἄσχετα
βακχευθεῖσα γονῆς, δυσπάρθενος Αὔρη ... ἢ σπόρος
αὐτολόχευτος ἢ ἀνέρος ἐξ ὑμεναίων ἠὲ θεοῦ δολίοιο· Διὸς
δ’ ἐμνήσατο νύμφης, Πλουτοῦς αἰνοτόκου Βερεκυντίδος, ἧς ἀπὸ
λέκτρων Τάνταλος ἐβλάστησε. καἰ ἤθελε γαστέρα τέμνειν, ὄφρα
δαϊζομένης ἀπὸ νηδύος ἄφρονι λύσσῃ ἄτροφον ἡμιτέλεστον
ἀιστώσειε γενέθλην. καὶ ξίφος ἠέρταζε, διὰ στέρνοιο δὲ
γυμνοῦ δεξιτερῇ μενέαινεν ἀφειδέι φάσγανον ἕλκειν. πολλάκι
δ’ ἀρτιτόκοιο μετήιεν ἄντρα λεαίνης, ὥς κεν ὀλισθήσειε
θελήμονος εἰς λίνα Μοίρης· ἀλλά μιν οὐρεσίφοιτος ὑπέκφυγε
ταρβαλέη θήρ, μή μιν ἀποκτείνειε, μυχῷ δ’ ἐκρύπτετο πέτρης
σκύμνον ἐρημαίῃσιν ἐπιτρέψασα χαμεύναις. πολλάκι δ’
οἰδαλέοιο γυναικείου διὰ κόλπου αὐτοφόνος μενέαινεν ἑκούσιον
ἆορ ἐλάσσαι, ὄφρά κεν αὐτοδάικτος ὀνείδεα γαστρὸς ἀλύξῃ
καὶ στόμα τερπομένης φιλοκέρτομον ἰοχεαίρης· καὶ νοέειν
μενέαινεν ἑὸν πόσιν, ὄφρα καὶ αὐτὴ υἱέα δαιτρεύσειεν
ἀναινομένῳ παρακοίτῃ, αὐτὴ παιδοφόνος καὶ ὁμευνέτις,
ὄφρά τις εἴπῃ· Πρόκνη παιδολέτειρα νέη πέλε δύσγαμος
Αὔρη. καί μιν ὀπιπεύουσα νέων ἐγκύμονα παίδων Ἄρτεμις
ἐγγὺς ἵκανεν ἐῷ γελόωντι προσώπῳ, δειλαίην δ’ ἐρέθιζε,
καὶ ἀστόργῳ φάτο φωνῇ· Ὕπνον ἴδον, Παφίης θαλαμηπόλον,
εἶδον Ἐρώτων ξανθῆς νυμφιδίης ἀπατήλια χεύματα πηγῆς, ἧχι
ποτῷ δολόεντι νεήνιδες ἥλικα μίτρην ἅρπαγι παρθενίης γαμίῳ
λύουσιν ὀνείρῳ· εἶδον ἐγὼ κλέτας, εἶδον, ὅπῃ ζυγίῃ
παρὰ πέτρῃ ἀπροϊδὴς δολόεντι γυνὴ νυμφεύεται ὕπνῳ·
Κύπριδος εἶδον ὄρος φιλοτήσιον, ἧχι γυναικῶν παρθενίην
κλέπτοντες ἀλυσκάζουσιν ἀκοῖται. εἰπέ, γύναι φυγόδεμνε, τί
σήμερον ἠρέμα βαίνεις; ἡ πρὶν ἀελλήεσσα, πόθεν βαρύγουνος
ὁδεύεις; νυμφεύθης ἀέκουσα, καὶ οὐ τεὸν οἶδας ἀκοίτην· οὐ
δύνασαι κρύπτειν κρύφιον γάμον· οἰδαλέοι γὰρ σὸν πόσιν
ἀγγέλλουσι νεογλαγέες σέο μαζοί. εἰπὲ δέ μοι, βαρύυπνε,
συοκτόνε, παρθένε, νύμφη, πῶς μεθέπεις χλοάουσαν ἐρευθαλέην
σέο μορφήν; τίς σέο λέκτρα μίηνε; τίς ἥρπασε σεῖο κορείην;
ξανθαὶ Νηιάδες, μὴ κρύψατε νυμφίον Αὔρης. οἶδα, γύναι
βαρύφορτε, τεὸν λαθραῖον ἀκοίτην· σὸς γάμος οὕ με λέληθε,
καὶ εἰ κρύπτειν μενεαίνεις, σὸς πόσις οὔ με λέληθε·
βαρυνομένη δέμας ὕπνῳ εὐνέτις ἀστυφέλικτος ἐνυμφεύθης
Διονύσῳ. ἀλλὰ τεὸν λίπε τόξον· ἀναινομένη δὲ φαρέτρην
ὄργια μυστιπόλευε γυναιμανέος σέο βάκχου, τύμπανα χειρὶ
φέρουσα καὶ εὐκεράων θρόον αὐλῶν. πρὸς δὲ τεῆς λίτομαί σε
τελεσσιγάμοιο χαμεύνης, ποῖά σοι ὤπασεν ἕδνα τεὸς Διόνυσος
ἀκοίτης; μή σοι νεβρίδα δῶκε, τεῆς αὐτάγγελον εὐνῆς; μή σοι
χάλκεα ῥόπτρα τεῶν πόρε παίγνια παίδων; πείθομαι, ὡς πόρε
θύρσον, ἀκοντιστῆρα λεόντων· καὶ τάχα κύμβαλα δῶκε, τά περ
δονέουσι τιθῆναι φάρμακα νηπιάχοισι φιλοθρήνων ὀδυνάων.
ἔννεπε κερτομέουσα· καὶ ἔμπαλιν ᾤχετο δαίμων, θῆρας
ὀιστεύουσα τὸ δεύτερον, ἀχνυμένη δὲ ἠερίοις ἀνέμοισιν ἑὰς
μεθέηκε μερίμνας. κούρη δ’ οὐρεσίφοιτος ἀμάρτυρος ὑψόθι
πέτρης ὀξὺ βέλος μεθέπουσα δυηπαθέος τοκετοῖο φρικαλέον
βρύχημα λεχωίδος εἶχε λεαίνης· πέτραι δ’ ἀντιάχησαν·
ἐρισμαράγοιο δὲ κούρης φθόγγου ἀμειβομένη μυκήσατο δύσθροος
Ἠχώ. καὶ παλάμας, ἅτε πῶμα, περισφίγξασα λοχείῃ κλεῖε θοὴν
ὠδῖνα πεπαινομένου τοκετοῖο, καὶ τόκον ἀρτιτέλεστον ἐρήτυεν·
ἐχθομένην γὰρ Ἄρτεμιν οὐ μενέαινεν ἐπ’ ὠδίνεσσι καλέσσαι·
Ἡραίας δὲ θύγατρας ἀναίνετο, μή ποτε Βάκχου μητρυιῆς ἅτε
παῖδες ἐπιβρίσωσι λοχείῃ. κούρη δ’ ἀσχαλόωσα κατηφέα ῥῆξεν
ἰωήν, νυσσομένη κέντροισιν ἀπειρώδινος ἀνάγκης· Οὕτως
ἰοχέαιραν ἴδω καὶ θοῦριν Ἀθήνην, οὕτως ἀμφοτέρας
ἐγκύμονας ὄφρα νοήσω· Ἄρτεμιν ὠδίνουσαν ἐλέγξατε, μαιάδες
Ὧραι, μαρτυρίῃ τοκετοῖο, καὶ εἴπατε Τριτογενείῃ· (παρθενικὴ
γλαυκῶπι, νεητόκε μῆτερ ἀμήτωρ.) οὕτω ξυνὰ παθοῦσαν ἴδω
φιλοπάρθενον Ἠχὼ Πανὶ παρευνηθεῖσαν ἢ ἀρχεκάκῳ Διονύσῳ.
Ἄρτεμι, καὶ σὺ τεκοῦσα παραίφασις ἔσσεαι Αὔρης, θῆλυ γάλα
στάζουσα λεχώιον ἄρσενι μαζῷ. εἶπεν ὀδυρομένη βαρυώδυνα
κέντρα λοχείης. καὶ τόκον ἰοχέαιρα κατέσχεθε, παιδοτόκῳ δὲ
νύμφῃ μόχθον ὄπασσεν ἐρυκομένου τοκετοῖο. καὶ τελετῆς
Νίκαια κυβερνήτειρα Λυαίου μόχθον ὀπιπεύουσα καὶ αἴσχεα
λυσσάδος Αὔρης τοίην κρυπταδίην οἰκτίρμονα ῥήξατο φωνήν·
Αὔρη ξυνὰ παθοῦσα, κινύρεο καὶ σὺ κορείην· γαστρὶ δὲ φόρτον
ἔχουσα δυηπαθέος τοκετοῖο τέτλαθί μοι μετὰ λέκτρον ἔχειν
καὶ κέντρα λοχείης, τέτλαθι καὶ βρεφέεσσιν ἀήθεα μαζὸν
ὀρέξαι. καὶ σὺ πόθεν πίες οἶνον, ἐμῆς συλήτορα μίτρης;
καὶ σὺ πόθεν πίες οἶνον, ἕως πέλες ἔγκυος, Αὔρη; καὶ σὺ
πάθες, φυγόδεμνε, τά περ πάθον· ἀλλὰ καὶ αὐτὴ μέμφεο
νυμφοκόμων ἀπατήλιον ὕπνον Ἐρώτων. εἷς δόλος ἀμφοτέραις
γάμον ἥρμοσεν, εἶς πόσις Αὔρης παρθενικὴν Νίκαιαν ἐθήκατο
μητέρα παίδων· οὐκέτι τόξον ἔχω θηροκτόνον, οὐκέτι νευρήν,
ὡς πάρος, αὖ ἐρύω καὶ ἐγὼ βέλος· εἰμὶ δὲ δειλὴ
ἱστοπόνος θήλεια, καὶ οὐκέτι θοῦρις Ἀμαζών. ἔννεπεν
οἰκτείρουσα τελεσσιγόνου πόνον Αὔρης, οἷά τε πειρηθεῖσα
τόκου μογεροῖο καὶ αὐτή. Λητῴη δ’ ἀίουσα βαρυφθόγγου κτύπον
Αὔρης ἤλυθεν αὐχήεσσα τὸ δεύτερον ἐγγύθι νύμφης·
τειρομένην δ’ ἐρέθιζε καὶ ἴαχε κέντορι μύθῳ· Παρθένε, τίς
σε τέλεσσε λεχωίδα μητέρα παίδων; ἡ γάμον ἀγνώσσουσα πόθεν
γλάγος ἔλλαχε μαζοῦ; οὐκ ἴδον, οὐ πυθόμην, ὅτι παρθένος
υἷα λοχεύει. ἦ ῥα φύσιν μετάμειψε πατὴρ ἐμός; ἦ ῥα
γυναῖκες νόσφι γάμου τίκτουσι;σὺ γάρ, φιλοπάρθενε κούρη,
ὠδίνεις νέα τέκνα, καὶ εἰ στυγέεις Ἀφροδίτην. ἦ ῥα
κυβερνήτειραν ἀναγκαίου τοκετοῖο Ἄρτεμιν οὐ καλέουσι
λεχωίδες, ὅττι σὺ μούνη εἰς τόκον ἀγροτέρης οὐ δεύεαι
ἰοχεαίρης; οὐδὲ τεὸν Διόνυσον ἀμαιεύτων ἀπὸ κόλπων
ἔδρακεν Εἰλείθυια, τεῆς ἐλάτειρα γενέθλης· ἀλλά μιν
ἡμιτέλεστον ἐμαιώσαντο κεραυνοί. μὴ κοτέῃς, ὅτι παῖδας
ἐνὶ σκοπέλοισι λοχεύεις· ᾗ σκοπέλων βασίλεια τόκου
πειρήσατο Ῥείη· τίς νέμεσίς ποτε τοῦτο; κατ’ οὔρεα τέκνα
λοχεύεις, ὡς δάμαρ οὐρεσίφοιτος ὀρεσσινόμου Διονύσου.
ἔννεπε· καὶ κοτέουσα λεχωιὰς ἄχνυτο νύμφη Ἄρτεμιν αἰδομένη
καὶ ἐν ἄλγεσιν. ἆ μέγα δειλή, ἐγγὺς ἔην τοκετοῖο καὶ
ἤθελε παρθένος εἶναι. καὶ βρέφος εἰς φάος ἦλθε θοώτερον·
Ἀρτέμιδος γὰρ φθεγγομένης ἔτι μῦθον ἀκοντιστῆρα λοχείης
διπλόος αὐτοκέλευστος ἐμαιώθη τόκος Αὔρης λυομένης ὠδῖνος,
ὅθεν διδύμων ἀπὸ παίδων Δίνδυμον ὑψικάρηνον ὄρος
κικλήσκετο Ῥείης. καὶ θεὸς ἀθρήσασα νέην εὔπαιδα γενέθλην
τοῖον ἔπος παλίνορσος ἀμοιβαίῃ φάτο φωνῇ· Μαῖα, γυνὴ
μονιή, διδυμητόκε δύσγαμε νύμφη, υἱάσι μαζὸν ὄρεξον ἀήθεα,
παρθένε μήτηρ· παππάζει σέο κοῦρος ἀπαιτίζων σε τοκῆα· εἰπὲ
δὲ σοῖς τεκέεσσι τεὸν λαθραῖον ἀκοίτην. Ἄρτεμις οὐ γάμον
οἶδε, καὶ οὐ τρέφεν υἱέα μαζῷ· σὸν λέχος οὔρεα ταῦτα,
καὶ ἠθάδος ἀντὶ χιτῶνος σπάργανα σῶν βρεφέων πολυδαίδαλα
δέρματα νεβρῶν. εἶπε, καὶ ὠκυπέδιλος ἐδύσατο δάσκιον ὕλην.
καὶ καλέσας Νίκαιαν ἑὴν Κυβεληίδα νύμφην, μεμφομένην ἔτι
λέκτρα λεχωίδα δείκνυεν Αὔρην μειδιόων Διόνυσος· ἐρημονόμοιο
δὲ κούρης ἀρτιγάμοις ἀγόρευεν ἐπαυχήσας ὑμεναίοις· Ἄρτι
μόγις, Νίκαια, παραίφασιν εὗρες Ἐρώτων· ἄρτι πάλιν Διόνυσος
ἐπίκλοπον ἤνυσεν εὐνήν, παρθενικῆς δ’ ἑτέρης γάμον
ἥρπασεν· ἐν δὲ κολώναις ἡ πρὶν ἀλυσκάζουσα καὶ οὔνομα
μοῦνον Ἐρώτων σοῖς θαλάμοις τύπον ἶσον ὀρεστιὰς ἔδρακεν
Αὔρη. οὐ μούνη γλυκὺν ὕπνον ἐδέξαο πομπὸν Ἐρώτων, οὐ
μούνη πίες οἶνον ἐπίκλοπον ἅρπαγα μίτρης· ἀλλὰ νέης
ἄγνωστος ἀνοιγομένης ἀπὸ πηγῆς νυμφοκόμος πάλιν οἶνος
ἀνέβλυε, καὶ πίεν Αὔρη. ἀλλὰ βέλος δεδαυῖαν ἀναγκαίου
τοκετοῖο, πρὸς Τελετῆς λίτομαί σε, χοροπλεκέος σέο κούρης,
σπεῦσον ἀερτάζειν ἐμὸν υἱέα, μή μιν ὀλέσσῃ τολμηραῖς
παλάμῃσιν ἐμὴ δυσμήχανος Αὔρη· οἶδα γάρ, ὡς διδύμων
βρεφέων ἔνα παῖδα δαμάσσει ἄσχετα λυσσώουσα· σὺ δὲ
χραίσμησον Ἰάκχῳ· ἔσσο φύλαξ ὠδῖνος ἀρείονος, ὄφρά κεν
εἴη σὴ Τελετὴ θεράπαινα καὶ υἱέι καὶ γενετῆρι. ὣς εἰπὼν
παλίνορσος ἐχάζετο Βάκχος ἀγήνωρ, κυδιόων Φρυγίοισιν ἐπ’
ἀμφοτέροις ὑμεναίοις πρεσβυτέρης ἀλόχοιο καἰ ὁπλοτέρης περὶ
νύμφης. καὶ βαρὺ πένθος ἔχουσα τελεσσιτόκῳ παρὰ πέτρῃ,
παῖδας ἐλαφρίζουσα, λεχωιὰς ἴαχε μήτηρ· ἠερόθεν γάμος
οὗτος· ἐμὸν γόνον ἠέρι ῥίψω· νυμφεύθην ἀνέμοισι καὶ οὐ
βροτέην ἴδον εὐνήν, αὔρης δ’ εἰς ὑμέναιον ἐπώνυμοι
ἤλυθον αὖραι· καὶ λοχίας ἐχέτωσαν ἐμὰς ὠδῖνας ἀῆται.
ἔρρετέ μοι, νέα τέκνα δολορραφέος γενετῆρος, ὑμέας οὐκ
ἐλόχευσα· τί μοι κακὰ θηλυτεράων; ἀμφαδὸν ἄρτι, λέοντες,
ἐλεύθεροι εἰς νομὸν ὕλης ἔλθετε θαρσήεντες, ὅτ’ οὐκέτι
μάρναται Αὔρη· καὶ σκυλάκων ἑλίκωπες ἀρείονές ἐστε λαγωοί·
θῶες, ἐμοὶ τέρπεσθε· παρ’ ἡμετέρῃ δὲ χαμεύνῃ πόρδαλιν
ἀπτοίητον ἐπισκαίροντα νοήσω· ἄξατε σύννομον ἄρκτον
ἀταρβέα· παιδοτόκου γὰρ αὔρης χαλκοχίτωνες ἐθηλύνθησαν
ὀιστοί. αἰδέομαι μεθέπειν μετὰ παρθένον οὔνομα νύμφης, μὴ
βριαρὸν τεκέεσσιν ἐμόν ποτε μαζὸν ὀπάσσω· μὴ παλάμῃ
θλίψοιμι νόθον γάλα, μηδ’ ἐνὶ λόχμαις θηροφόνος γεγαυῖα γυνὴ
φιλότεκνος ἀκούσω. θῆκεν ὑπὸ σπήλυγγι λεχώια δεῖπνα λεαίνης·
ἀλλὰ Διωνύσοιο νέην εὔπαιδα γενέθλην, πόρδαλις ὠμοβόροισι
δέμας λιχμῶσα γενείοις, ἔμφρονα θυμὸν ἔχουσα σοφῷ μαιώσατο
μαζῷ· θαμβαλέοι δὲ δράκοντες ἐκυκλώσαντο λοχείην ἰοβόλοις
στομάτεσσιν, ἐπεὶ νέα τέκνα φυλάσσων μειλιχίους καὶ θῆρας
ἐθήκατο νυμφίος Αὔρης. καὶ ποδὶ φοιταλέῳ Ληλαντιὰς ἄνθορε
κούρη ἄγριον ἦθος ἔχουσα δασυστέρνοιο λεαίνης, ἠερίαις δ’
ἀκίχητος ἀνηκόντιζεν ἀέλλαις θηρείων ἕνα παῖδα διαρπάξασα
γενείων· καὶ πάις ἀρτιλόχευτος ἐνὶ στροφάλιγγι κονίης
ἠερόθεν προκάρηνος ἐπωλίσθησεν ἀρούρῃ· καί μιν ἀφαρπάξασα
φίλῳ τυμβεύσατο λαιμῷ, δαινυμένη φίλα δεῖπνα. καὶ ἀστόργοιο
τεκούσης ταρβαλέη τέκος ἄλλο λεχωίδος ἥρπασεν Αὔρης
παρθένος ἰοχέαιρα, διαστείχουσα δὲ λόχμην παιδοκόμῳ κούφιζεν
ἀήθεϊ κοῦρον ἀγοστῷ. καὶ Βρομίου μετὰ λέκτρα, μετὰ
στροφάλιγγα λοχείης μῶμον ἀλυσκάζουσα γαμήλιον ἀγρότις Αὔρη,
ἀρχαίης μεθέπουσα σέβας φιλοπάρθενον αἰδοῦς, Σαγγαρίου σχεδὸν
ἦλθεν· ὀπισθοτόνῳ δ’ ἅμα τόξῳ εἰς προχοὰς ἀκόμιστον ἑὴν
ἔρριψε φαρέτρην, καὶ βυθίῳ προκάρηνος ἐπεσκίρτησε ῥεέθρῳ
ὄμμασιν αἰδομένοισιν ἀναινομένη φάος Ἠοῦς, καὶ ῥοθίοις
ποταμοῖο καλύπτετο· τὴν δὲ Κρονίων εἰς κρήνην μετάμειψεν·
ὀρεσσιχύτοιο δὲ πηγῆς μαζοὶ κρουνὸς ἔην, προχοὴ δέμας,
ἄνθεα χαῖται, καὶ κέρας ἔπλετο τόξον ἐυκραίρου ποταμοῖο
ταυροφυές, καὶ σχοῖνος ἀμειβομένη πέλε νευρή, καὶ δόνακες
γεγαῶτες ἐπερροίζησαν ὀιστοί, καὶ βυθὸν ἰλυόεντα διεσσυμένη
ποταμοῖο εἰς γλαφυρὸν κευθμῶνα χυτὴ κελάρυζε φαρέτρη. καὶ
χόλον ἰοχέαιρα κατεύνασεν· ἀμφὶ δὲ λόχμῃ ἴχνια μαστεύουσα
φιλοσκοπέλοιο Λυαίου ἤιεν, ἀρτιλόχευτον ἀειρομένη βρέφος
Αὔρης, πήχεϊ κουφίζουσα νόθον βάρος· αἰδομένη δὲ ὤπασεν
ἄρσενα παῖδα κασιγνήτῳ Διονύσῳ. Νικαίῃ δ’ ἑὸν υἷα πατὴρ
πόρε, μαιάδι νύμφῃ· ἡ δέ μιν ἠέρταζε, καὶ ἀκροτάτης ἀπὸ
θηλῆς παιδοκόμων θλίβουσα φερέσβιον ἰκμάδα μαζῶν κοῦρον
ἀνηέξησε. λαβὼν δέ μιν ὑψόθι δίφρου νήπιον εἰσέτι Βάκχον
ἐπώνυμον υἷα τοκῆος Ἀτθίδι μυστιπόλῳ παρακάτθετο Βάκχος
Ἀθήνῃ, εὔια παππάζοντα· θεὰ δέ μιν ἔνδοθι νηοῦ Παλλὰς
ἀνυμφεύτῳ θεοδέγμονι δέξατο κόλπῳ· παιδὶ δὲ μαζὸν ὄρεξε,
τὸν ἔσπασε μοῦνος Ἐρεχθεύς, αὐτοχύτῳ στάζοντα νόθον γλάγος
ὄμφακι μαζῷ. καί μιν Ἐλευσινίῃσι θεὰ παρακάτθετο Βάκχαις·
ἀμφὶ δὲ κοῦρον Ἴακχον ἐκυκλώσαντο χορείῃ νύμφαι κισσοφόροι
Μαραθωνίδες, ἀρτιτόκῳ δὲ δαίμονι νυκτιχόρευτον ἐκούφισαν
Ἀτθίδα πεύκην· καὶ θεὸν ἱλάσκοντο μεθ’ υἱέα Περσεφονείης,
καὶ Σεμέλης μετὰ παῖδα, θυηπολίας δὲ Λυαίῳ ὀψιγόνῳ
στήσαντο καὶ ἀρχεγόνῳ Διονύσῳ, καὶ τριτάτῳ νέον ὕμνον
ἐπεσμαράγησαν Ἰάκχῳ. καὶ τελεταῖς τρισσῇσιν ἐβακχεύθησαν
Ἀθῆναι· καὶ χορὸν ὀψιτέλεστον ἀνεκρούσαντο πολῖται Ζαγρέα
κυδαίνοντες ἅμα Βρομίῳ καὶ Ἰάκχῳ. οὐδὲ Κυδωναίων
ἐπελήσατο Βάκχος Ἐρώτων, ἀλλὰ καὶ ὀλλυμένης προτέρης
ἐμνήσατο νύμφης· καὶ Στέφανον περίκυκλον ἀποιχομένης
Ἀριάδνης μάρτυν ἑῆς φιλότητος ἀνεστήριξεν Ὀλύμπῳ, ἄγγελον
οὐ λήγοντα φιλοστεφάνων ὑμεναίων. καὶ θεὸς ἀμπελόεις
πατρώιον αἰθέρα βαίνων πατρὶ σὺν εὐώδινι μιῆς ἔψαυσε
τραπέζης, καὶ βροτέην μετὰ δαῖτα, μετὰ προτέρην χύσιν οἴνου
οὐράνιον πίε νέκταρ ἀρειοτέροισι κυπέλλοις, σύνθρονος
Ἀπόλλωνι, συνέστιος υἱέι Μαίης.