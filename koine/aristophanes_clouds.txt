ἰοὺ ἰού· ὦ Ζεῦ βασιλεῦ τὸ χρῆμα τῶν νυκτῶν ὅσον·
ἀπέραντον. οὐδέποθ’ ἡμέρα γενήσεται; καὶ μὴν πάλαι γ’
ἀλεκτρυόνος ἤκουσ’ ἐγώ· οἱ δ’ οἰκέται ῥέγκουσιν· ἀλλ’ οὐκ
ἂν πρὸ τοῦ. ἀπόλοιο δῆτ’ ὦ πόλεμε πολλῶν οὕνεκα, ὅτ’
οὐδὲ κολάσ’ ἔξεστί μοι τοὺς οἰκέτας. ἀλλ’ οὐδ’ ὁ χρηστὸς
οὑτοσὶ νεανίας ἐγείρεται τῆς νυκτός, ἀλλὰ πέρδεται ἐν
πέντε σισύραις ἐγκεκορδυλημένος. ἀλλ’ εἰ δοκεῖ ῥέγκωμεν
ἐγκεκαλυμμένοι. ἀλλ’ οὐ δύναμαι δείλαιος εὕδειν δακνόμενος
ὑπὸ τῆς δαπάνης καὶ τῆς φάτνης καὶ τῶν χρεῶν διὰ τουτονὶ
τὸν υἱόν. ὁ δὲ κόμην ἔχων ἱππάζεταί τε καὶ ξυνωρικεύεται
ὀνειροπολεῖ θ’ ἵππους· ἐγὼ δ’ ἀπόλλυμαι ὁρῶν ἄγουσαν τὴν
σελήνην εἰκάδας· οἱ γὰρ τόκοι χωροῦσιν. ἅπτε παῖ λύχνον,
κἄκφερε τὸ γραμματεῖον, ἵν’ ἀναγνῶ λαβὼν ὁπόσοις ὀφείλω
καὶ λογίσωμαι τοὺς τόκους. φέρ’ ἴδω τί ὀφείλω; δώδεκα μνᾶς
Πασίᾳ. τοῦ δώδεκα μνᾶς Πασίᾳ; τί ἐχρησάμην; ὅτ’ ἐπριάμην
τὸν κοππατίαν. οἴμοι τάλας, εἴθ’ ἐξεκόπην πρότερον τὸν
ὀφθαλμὸν λίθῳ. Φίλων ἀδικεῖς· ἔλαυνε τὸν σαυτοῦ δρόμον.
τοῦτ’ ἔστι τουτὶ τὸ κακὸν ὅ μ’ ἀπολώλεκεν· ὀνειροπολεῖ
γὰρ καὶ καθεύδων ἱππικήν. πόσους δρόμους ἐλᾷ τὰ
πολεμιστήρια; ἐμὲ μὲν σὺ πολλοὺς τὸν πατέρ’ ἐλαύνεις
δρόμους. ἀτὰρ τί χρέος ἔβα με μετὰ τὸν Πασίαν; τρεῖς μναῖ
διφρίσκου καὶ τροχοῖν Ἀμυνίᾳ. ἄπαγε τὸν ἵππον ἐξαλίσας
οἴκαδε. ἀλλ’ ὦ μέλ’ ἐξήλικας ἐμέ γ’ ἐκ τῶν ἐμῶν, ὅτε
καὶ δίκας ὤφληκα χἄτεροι τόκου ἐνεχυράσεσθαί φασιν. ἐτεὸν
ὦ πάτερ τί δυσκολαίνεις καὶ στρέφει τὴν νύχθ’ ὅλην; δάκνει
μὲ δήμαρχός τις ἐκ τῶν στρωμάτων. ἔασον ὦ δαιμόνιε
καταδαρθεῖν τί με. σὺ δ’ οὖν κάθευδε· τὰ δὲ χρέα ταῦτ’
ἴσθ’ ὅτι ἐς τὴν κεφαλὴν ἅπαντα τὴν σὴν τρέψεται. φεῦ.
εἴθ’ ὤφελ’ ἡ προμνήστρῑ ἀπολέσθαι κακῶς, ἥτις με γῆμ’
ἐπῆρε τὴν σὴν μητέρα· ἐμοὶ γὰρ ἦν ἄγροικος ἥδιστος βίος
εὐρωτιῶν, ἀκόρητος, εἰκῇ κείμενος, βρύων μελίτταις καὶ
προβάτοις καὶ στεμφύλοις. ἔπειτ’ ἔγημα Μεγακλέους τοῦ
Μεγακλέους ἀδελφιδῆν ἄγροικος ὢν ἐξ ἄστεως, σεμνὴν
τρυφῶσαν ἐγκεκοισυρωμένην. ταύτην ὅτ’ ἐγάμουν,
συγκατεκλινόμην ἐγὼ ὄζων τρυγὸς τρασιᾶς ἐρίων περιουσίας, ἡ
δ’ αὖ μύρου κρόκου καταγλωττισμάτων, δαπάνης λαφυγμοῦ Κωλιάδος
Γενετυλλίδος. οὐ μὴν ἐρῶ γ’ ὡς ἀργὸς ἦν, ἀλλ’ ἐσπάθα.
ἐγὼ δ’ ἂν αὐτῇ θοἰμάτιον δεικνὺς τοδὶ πρόφασιν ἔφασκον,
ὦ γύναι λίαν σπαθᾷς. ἔλαιον ἡμῖν οὐκ ἔνεστ’ ἐν τῷ
λύχνῳ. οἴμοι· τί γάρ μοι τὸν πότην ἧπτες λύχνον; δεῦρ’
ἔλθ’ ἵνα κλάῃς. διὰ τί δῆτα κλαύσομαι; ὅτι τῶν παχειῶν
ἐνετίθεις θρυαλλίδων. μετὰ ταῦθ’, ὅπως νῷν ἐγένεθ’ υἱὸς
οὑτοσί, ἐμοί τε δὴ καὶ τῇ γυναικὶ τἀγαθῇ, περὶ
τοὐνόματος δὴ ’ντεῦθεν ἐλοιδορούμεθα· ἡ μὲν γὰρ ἵππον
προσετίθει πρὸς τοὔνομα, Ξάνθιππον ἤ Χαριππον ἢ Καλλιππίδην,
ἐγὼ δὲ τοῦ πάππου ’τιθέμην Φειδωνίδην. τέως μὲν οὖν
ἐκρινόμεθ’· εἶτα τῷ χρόνῳ κοινῇ ξυνέβημεν κἀθέμεθα
Φειδιππίδην. τοῦτον τὸν υἱὸν λαμβάνουσ’ ἐκορίζετο, ‘ὅταν σὺ
μέγας ὢν ἅρμ’ ἐλαύνῃς πρὸς πόλιν, ὥσπερ Μεγακλέης,
ξυστίδ’ ἔχων.’ ἐγὼ δ’ ἔφην, ‘ὅταν μὲν οὖν τὰς αἶγας ἐκ
τοῦ φελλέως, ὥσπερ ὁ πατήρ σου, διφθέραν ἐνημμένος.’ ἀλλ’
οὐκ ἐπίθετο τοῖς ἐμοῖς οὐδὲν λόγοις, ἀλλ’ ἵππερόν μου
κατέχεεν τῶν χρημάτων. νῦν οὖν ὅλην τὴν νύκτα φροντίζων
ὁδοῦ μίαν ηὗρον ἀτραπὸν δαιμονίως ὑπερφυᾶ, ἣν ἢν
ἀναπείσω τουτονί, σωθήσομαι. ἀλλ’ ἐξεγεῖραι πρῶτον αὐτὸν
βούλομαι. πῶς δῆτ’ ἂν ἥδιστ’ αὐτὸν ἐπεγείραιμι; πῶς;
Φειδιππίδη Φειδιππίδιον. τί ὦ πάτερ; κύσον με καὶ τὴν χεῖρα
δὸς τὴν δεξιάν. ἰδού. τί ἔστιν; εἰπέ μοι, φιλεῖς ἐμέ; νὴ
τὸν Ποσειδῶ τουτονὶ τὸν ἵππιον. μὴ ’μοί γε τοῦτον μηδαμῶς
τὸν ἵππιον· οὗτος γὰρ ὁ θεὸς αἴτιός μοι τῶν κακῶν. ἀλλ’
εἴπερ ἐκ τῆς καρδίας μ’ ὄντως φιλεῖς, ὦ παῖ πιθοῦ. τί
οὖν πίθωμαι δῆτά σοι; ἔκστρεψον ὡς τάχιστα τοὺς σαυτοῦ
τρόπους, καὶ μάνθαν’ ἐλθὼν ἃν ἐγὼ παραινέσω. λέγε δή, τί
κελεύεις; καί τι πείσει; πείσομαι νὴ τὸν Διόνυσον. δεῦρό νυν
ἀπόβλεπε. ὁρᾷς τὸ θύριον τοῦτο καὶ τᾠκίδιον; ὁρῶ. τί
οὖν τοῦτ’ ἐστὶν ἐτεὸν ὦ πάτερ; ψυχῶν σοφῶν τοῦτ’ ἐστὶ
φροντιστήριον. ἐνταῦθ’ ἐνοικοῦσ’ ἄνδρες, οἳ τὸν οὐρανὸν
λέγοντες ἀναπείθουσιν ὡς ἔστιν πνιγεύς, κἄστιν περὶ ἡμᾶς
οὗτος, ἡμεῖς δ’ ἄνθρακες. οὗτοι διδάσκουσ’, ἀργύριον ἤν
τις διδῷ, λέγοντα νικᾶν καὶ δίκαια κἄδικα. εἰσὶν δὲ τίνες;
οὐκ οἶδ’ ἀκριβῶς τοὔνομα· μεριμνοφροντισταὶ καλοί τε
κἀγαθοί. αἰβοῖ πονηροί γ’, οἶδα. τοὺς ἀλαζόνας τοὺς
ὠχριῶντας τοὺς ἀνυποδήτους λέγεις, ὧν ὁ κακοδαίμων Σωκράτης
καὶ Χαιρεφῶν. ἢ ἢ σιώπα· μηδὲν εἴπῃς νήπιον. ἀλλ’ εἴ τι
κήδει τῶν πατρῴων ἀλφίτων, τούτων γενοῦ μοι σχασάμενος τὴν
ἱππικήν. οὐκ ἂν μὰ τὸν Διόνυσον, εἰ δοίης γέ μοι τοὺς
φασιανοὺς οὓς τρέφει Λεωγόρας. ἴθ’ ἀντιβολῶ σ’ ὦ φίλτατ’
ἀνθρώπων ἐμοὶ ἐλθὼν διδάσκου. καὶ τί σοι μαθήσομαι; εἶναι
παρ’ αὐτοῖς φασιν ἄμφω τὼ λόγω, τὸν κρείττον’, ὅστις ἐστί,
καὶ τὸν ἥττονα. τούτοιν τὸν ἕτερον τοῖν λόγοιν, τὸν
ἥττονα, νικᾶν λέγοντά φασι τἀδικώτερα. ἢν οὖν μάθῃς μοι
τὸν ἄδικον τοῦτον λόγον, ἃ νῦν ὀφείλω διὰ σέ, τούτων τῶν
χρεῶν οὐκ ἂν ἀποδοίην οὐδ’ ἂν ὀβολὸν οὐδενί. οὐκ ἂν
πιθοίμην· οὐ γὰρ ἂν τλαίην ἰδεῖν τοὺς ἱππέας τὸ χρῶμα
διακεκναισμένος. οὐκ ἄρα μὰ τὴν Δήμητρα τῶν γ’ ἐμῶν ἔδει,
οὔτ’ αὐτὸς οὔθ’ ὁ ζύγιος οὔθ’ ὁ σαμφόρας· ἀλλ’ ἐξελῶ σ’
ἐς κόρακας ἐκ τῆς οἰκίας. ἀλλ’ οὐ περιόψεταί μ’ ὁ θεῖος
Μεγακλέης ἄνιππον. ἀλλ’ εἴσειμι, σοῦ δ’ οὐ φροντιῶ. ἀλλ’
οὐδ’ ἐγὼ μέντοι πεσών γε κείσομαι, ἀλλ’ εὐξάμενος τοῖσιν
θεοῖς διδάξομαι αὐτὸς βαδίζων ἐς τὸ φροντιστήριον. πῶς οὖν
γέρων ὢν κἀπιλήσμων καὶ βραδὺς λόγων ἀκριβῶν σχινδαλάμους
μαθήσομαι; ἰτητέον. τί ταῦτ’ ἔχων στραγγεύομαι, ἀλλ’ οὐχὶ
κόπτω τὴν θύραν; παῖ παιδίον. βάλλ’ ἐς κόρακας· τίς ἐσθ’ ὁ
κόψας τὴν θύραν; Φείδωνος υἱὸς Στρεψιάδης Κικυννόθεν. ἀμαθής
γε νὴ Δί’ ὅστις οὑτωσὶ σφόδρα ἀπεριμερίμνως τὴν θύραν
λελάκτικας καὶ φροντίδ’ ἐξήμβλωκας ἐξηυρημένην. σύγγνωθί μοι·
τηλοῦ γὰρ οἰκῶ τῶν ἀγρῶν. ἀλλ’ εἰπέ μοι τὸ πρᾶγμα
τοὐξημβλωμένον. ἀλλ’ οὐ θέμις πλὴν τοῖς μαθηταῖσιν λέγειν.
λέγε νυν ἐμοὶ θαρρῶν· ἐγὼ γὰρ οὑτοσὶ ἥκω μαθητὴς ἐς τὸ
φροντιστήριον. λέξω. νομίσαι δὲ ταῦτα χρὴ μυστήρια. ἀνήρετ’
ἄρτι Χαιρεφῶντα Σωκράτης ψύλλαν ὁπόσους ἅλλοιτο τοὺς αὑτῆς
πόδας· δακοῦσα γὰρ τοῦ Χαιρεφῶντος τὴν ὀφρῦν ἐπὶ τὴν
κεφαλὴν τὴν Σωκράτους ἀφήλατο. πῶς δῆτα διεμέτρησε;
δεξιώτατα. κηρὸν διατήξας, εἶτα τὴν ψύλλαν λαβὼν ἐνέβαψεν
ἐς τὸν κηρὸν αὐτῆς τὼ πόδε, κᾆτα ψυχείσῃ περιέφυσαν
Περσικαί. ταύτας ὑπολύσας ἀνεμέτρει τὸ χωρίον. ὦ Ζεῦ
βασιλεῦ τῆς λεπτότητος τῶν φρενῶν. τί δῆτ’ ἂν ἕτερον εἰ
πύθοιο Σωκράτους φρόντισμα; ποῖον; ἀντιβολῶ κάτειπέ μοι.
ἀνήρετ’ αὐτὸν Χαιρεφῶν ὁ Σφήττιος ὁπότερα τὴν γνώμην
ἔχοι, τὰς ἐμπίδας κατὰ τὸ στόμ’ ᾄδειν ἢ κατὰ
τοὐρροπύγιον. τί δῆτ’ ἐκεῖνος εἶπε περὶ τῆς ἐμπίδος;
ἔφασκεν εἶναι τοὔντερον τῆς ἐμπίδος στενόν· διὰ λεπτοῦ δ’
ὄντος αὐτοῦ τὴν πνοὴν βίᾳ βαδίζειν εὐθὺ τοὐρροπυγίου·
ἔπειτα κοῖλον πρὸς στενῷ προσκείμενον τὸν πρωκτὸν ἠχεῖν
ὑπὸ βίας τοῦ πνεύματος. σάλπιγξ ὁ πρωκτός ἐστιν ἄρα τῶν
ἐμπίδων. ὦ τρισμακάριος τοῦ διεντερεύματος. ἦ ῥᾳδίως
φεύγων ἂν ἀποφύγοι δίκην ὅστις δίοιδε τοὔντερον τῆς
ἐμπίδος. πρώην δέ γε γνώμην μεγάλην ἀφῃρέθη ὑπ’
ἀσκαλαβώτου. τίνα τρόπον; κάτειπέ μοι. ζητοῦντος αὐτοῦ τῆς
σελήνης τὰς ὁδοὺς καὶ τὰς περιφορὰς εἶτ’ ἄνω κεχηνότος
ἀπὸ τῆς ὀροφῆς νύκτωρ γαλεώτης κατέχεσεν. ἥσθην γαλεώτῃ
καταχέσαντι Σωκράτους. ἐχθὲς δέ γ’ ἡμῖν δεῖπνον οὐκ ἦν
ἑσπέρας. εἶεν· τί οὖν πρὸς τἄλφιτ’ ἐπαλαμήσατο; κατὰ τῆς
τραπέζης καταπάσας λεπτὴν τέφραν κάμψας ὀβελίσκον εἶτα
διαβήτην λαβὼν ἐκ τῆς παλαίστρας θοἰμάτιον ὑφείλετο. τί
δῆτ’ ἐκεῖνον τὸν Θαλῆν θαυμάζομεν; ἄνοιγ’ ἄνοιγ’ ἀνύσας
τὸ φροντιστήριον, καὶ δεῖξον ὡς τάχιστά μοι τὸν Σωκράτη.
μαθητιῶ γάρ· ἀλλ’ ἄνοιγε τὴν θύραν. ὦ Ἡράκλεις ταυτὶ
ποδαπὰ τὰ θηρία; τί ἐθαύμασας; τῷ σοι δοκοῦσιν εἰκέναι;
τοῖς ἐκ Πύλου ληφθεῖσι τοῖς Λακωνικοῖς. ἀτὰρ τί ποτ’ ἐς τὴν
γῆν βλέπουσιν οὑτοιί; ζητοῦσιν οὗτοι τὰ κατὰ γῆς. βολβοὺς
ἄρα ζητοῦσι. μή νυν τουτογὶ φροντίζετε· ἐγὼ γὰρ οἶδ’ ἵν’
εἰσὶ μεγάλοι καὶ καλοί. τί γὰρ οἵδε δρῶσιν οἱ σφόδρ’
ἐγκεκυφότες; οὗτοι δ’ ἐρεβοδιφῶσιν ὑπὸ τὸν Τάρταρον. τί
δῆθ’ ὁ πρωκτὸς ἐς τὸν οὐρανὸν βλέπει; αὐτὸς καθ’ αὑτὸν
ἀστρονομεῖν διδάσκεται. ἀλλ’ εἴσιθ’, ἵνα μὴ ’κεῖνος ὑμῖν
ἐπιτύχῃ. μήπω γε μήπω γ’· ἀλλ’ ἐπιμεινάντων, ἵνα αὐτοῖσι
κοινώσω τι πραγμάτιον ἐμόν. ἀλλ’ οὐχ οἷόν τ’ αὐτοῖσι πρὸς
τὸν ἀέρα ἔξω διατρίβειν πολὺν ἄγαν ἐστὶν χρόνον. πρὸς
τῶν θεῶν τί γὰρ τάδ’ ἐστίν; εἰπέ μοι. ἀστρονομία μὲν
αὑτηί. τουτὶ δὲ τί; γεωμετρία. τοῦτ’ οὖν τί ἐστι χρήσιμον;
γῆν ἀναμετρῆσαι. πότερα τὴν κληρουχικήν; οὔκ, ἀλλὰ τὴν
σύμπασαν. ἀστεῖον λέγεις. τὸ γὰρ σόφισμα δημοτικὸν καὶ
χρήσιμον. αὕτη δέ σοι γῆς περίοδος πάσης. ὁρᾷς; αἵδε μὲν
Ἀθῆναι. τί σὺ λέγεις; οὐ πείθομαι, ἐπεὶ δικαστὰς οὐχ ὁρῶ
καθημένους. ὡς τοῦτ’ ἀληθῶς Ἀττικὸν τὸ χωρίον. καὶ ποῦ
Κικυννῆς εἰσὶν οὑμοὶ δημόται; ἐνταῦθ’ ἔνεισιν. ἡ δέ γ’
Εὔβοἰ, ὡς ὁρᾷς, ἡδὶ παρατέταται μακρὰ πόρρω πάνυ. οἶδ’·
ὑπὸ γὰρ ἡμῶν παρετάθη καὶ Περικλέους. ἀλλ’ ἡ Λακεδαίμων
ποῦ ’σθ’; ὅπου ’στίν; αὑτηί. ὡς ἐγγὺς ἡμῶν. τοῦτο πάνυ
φροντίζετε, ταύτην ἀφ’ ἡμῶν ἀπαγαγεῖν πόρρω πάνυ. ἀλλ’ οὐχ
οἷόν τε. νὴ Δί’ οἰμώξεσθ’ ἄρα. φέρε τίς γὰρ οὗτος οὑπὶ
τῆς κρεμάθρας ἀνήρ; αὐτός. τίς αὐτός; Σωκράτης. ὦ
Σώκρατες. ἴθ’ οὗτος, ἀναβόησον αὐτόν μοι μέγα. αὐτὸς μὲν
οὖν σὺ κάλεσον· οὐ γάρ μοι σχολή. ὦ Σώκρατες, ὦ
Σωκρατίδιον. τί με καλεῖς ὦφήμερε; πρῶτον μὲν ὅ τι δρᾷς
ἀντιβολῶ κάτειπέ μοι. ἀεροβατῶ καὶ περιφρονῶ τὸν ἥλιον.
ἔπειτ’ ἀπὸ ταρροῦ τοὺς θεοὺς ὑπερφρονεῖς, ἀλλ’ οὐκ ἀπὸ
τῆς γῆς, εἴπερ; οὐ γὰρ ἄν ποτε ἐξηῦρον ὀρθῶς τὰ μετέωρα
πράγματα, εἰ μὴ κρεμάσας τὸ νόημα καὶ τὴν φροντίδα λεπτὴν
καταμείξας ἐς τὸν ὅμοιον ἀέρα. εἰ δ’ ὢν χαμαὶ τἄνω
κάτωθεν ἐσκόπουν, οὐκ ἄν ποθ’ ηὗρον· οὐ γὰρ ἀλλ’ ἡ γῆ
βίᾳ ἕλκει πρὸς αὑτὴν τὴν ἰκμάδα τῆς φροντίδος. πάσχει δὲ
ταὐτὸ τοῦτο καὶ τὰ κάρδαμα. τί φῄς; ἡ φροντὶς ἕλκει τὴν
ἰκμάδ’ ἐς τὰ κάρδαμα; ἴθι νυν κατάβηθ’ ὦ Σωκρατίδιον ὡς
ἐμέ, ἵνα με διδάξῃς ὧνπερ οὕνεκ’ ἐλήλυθα. ἦλθες δὲ
κατὰ τί; βουλόμενος μαθεῖν λέγειν. ὑπὸ γὰρ τόκων χρήστων τε
δυσκολωτάτων ἄγομαι φέρομαι, τὰ χρήματ’ ἐνεχυράζομαι. πόθεν
δ’ ὑπόχρεως σαυτὸν ἔλαθες γενόμενος; νόσος μ’ ἐπέτριψεν
ἱππικὴ δεινὴ φαγεῖν. ἀλλά με δίδαξον τὸν ἕτερον τοῖν σοῖν
λόγοιν, τὸν μηδὲν ἀποδιδόντα. μισθὸν δ’ ὅντιν’ ἂν πράττῃ
μ’ ὀμοῦμαί σοι καταθήσειν τοὺς θεούς. ποίους θεοὺς ὀμεῖ σύ;
πρῶτον γὰρ θεοὶ ἡμῖν νόμισμ’ οὐκ ἔστι. τῷ γὰρ ὄμνυτ’;
ἢ σιδαρέοισιν ὥσπερ ἐν Βυζαντίῳ; βούλει τὰ θεῖα πράγματ’
εἰδέναι σαφῶς ἅττ’ ἐστὶν ὀρθῶς; νὴ Δί’ εἴπερ ἔστι γε.
καὶ ξυγγενέσθαι ταῖς Νεφέλαισιν ἐς λόγους, ταῖς ἡμετέραισι
δαίμοσιν; μάλιστά γε. κάθιζε τοίνυν ἐπὶ τὸν ἱερὸν σκίμποδα.
ἰδοὺ κάθημαι. τουτονὶ τοίνυν λαβὲ τὸν στέφανον. ἐπὶ τί
στέφανον; οἴμοι Σώκρατες ὥσπερ με τὸν Ἀθάμανθ’ ὅπως μὴ
θύσετε. οὔκ, ἀλλὰ ταῦτα πάντα τοὺς τελουμένους ἡμεῖς
ποιοῦμεν. εἶτα δὴ τί κερδανῶ; λέγειν γενήσει τρῖμμα κρόταλον
παιπάλη. ἀλλ’ ἔχ’ ἀτρεμί. μὰ τὸν Δί’ οὐ ψεύσει γέ με·
καταπαττόμενος γὰρ παιπάλη γενήσομαι. εὐφημεῖν χρὴ τὸν
πρεσβύτην καὶ τῆς εὐχῆς ἐπακούειν. ὦ δέσποτ’ ἄναξ
ἀμέτρητ’ Ἀήρ, ὃς ἔχεις τὴν γῆν μετέωρον, λαμπρός τ’
Αἰθὴρ σεμναί τε θεαὶ Νεφέλαι βροντησικέραυνοι, ἄρθητε φάνητ’
ὦ δέσποιναι τῷ φροντιστῇ μετέωροι. μήπω μήπω γε πρὶν ἂν
τουτὶ πτύξωμαι, μὴ καταβρεχθῶ. τὸ δὲ μηδὲ κυνῆν οἴκοθεν
ἐλθεῖν ἐμὲ τὸν κακοδαίμον’ ἔχοντα. ἔλθετε δῆτ’ ὦ
πολυτίμητοι Νεφέλαι τῷδ’ εἰς ἐπίδειξιν· εἴτ’ ἐπ’ Ὀλύμπου
κορυφαῖς ἱεραῖς χιονοβλήτοισι κάθησθε, εἴτ’ Ὠκεανοῦ πατρὸς
ἐν κήποις ἱερὸν χορὸν ἵστατε Νύμφαις, εἴτ’ ἄρα Νείλου
προχοαῖς ὑδάτων χρυσέαις ἀρύτεσθε πρόχοισιν, ἢ Μαιῶτιν
λίμνην ἔχετ’ ἢ σκόπελον νιφόεντα Μίμαντος· ὑπακούσατε
δεξάμεναι θυσίαν καὶ τοῖς ἱεροῖσι χαρεῖσαι. ἀέναοι Νεφέλαι
ἀρθῶμεν φανεραὶ δροσερὰν φύσιν εὐάγητον, πατρὸς ἀπ’ Ὠκεανοῦ
βαρυαχέος ὑψηλῶν ὀρέων κορυφὰς ἐπὶ δενδροκόμους, ἵνα
τηλεφανεῖς σκοπιὰς ἀφορώμεθα, καρπούς τ’ ἀρδομέναν ἱερὰν
χθόνα, καὶ ποταμῶν ζαθέων κελαδήματα, καὶ πόντον κελάδοντα
βαρύβρομον· ὄμμα γὰρ αἰθέρος ἀκάματον σελαγεῖται μαρμαρέαις
ἐν αὐγαῖς. ἀλλ’ ἀποσεισάμεναι νέφος ὄμβριον ἀθανάτας
ἰδέας ἐπιδώμεθα τηλεσκόπῳ ὄμματι γαῖαν. ὦ μέγα σεμναὶ
Νεφέλαι φανερῶς ἠκούσατέ μου καλέσαντος. ᾔσθου φωνῆς ἅμα
καὶ βροντῆς μυκησαμένης θεοσέπτου; καὶ σέβομαί γ’ ὦ
πολυτίμητοι καὶ βούλομαι ἀνταποπαρδεῖν πρὸς τὰς βροντάς·
οὕτως αὐτὰς τετρεμαίνω καὶ πεφόβημαι· κεἰ θέμις ἐστίν,
νυνί γ’ ἤδη, κεἰ μὴ θέμις ἐστί, χεσείω. οὐ μὴ σκώψει μηδὲ
ποιήσεις ἅπερ οἱ τρυγοδαίμονες οὗτοι, ἀλλ’ εὐφήμει· μέγα
γάρ τι θεῶν κινεῖται σμῆνος ἀοιδαῖς. παρθένοι ὀμβροφόροι
ἔλθωμεν λιπαρὰν χθόνα Παλλάδος, εὔανδρον γᾶν Κέκροπος
ὀψόμεναι πολυήρατον· οὗ σέβας ἀρρήτων ἱερῶν, ἵνα
μυστοδόκος δόμος ἐν τελεταῖς ἁγίαις ἀναδείκνυται, οὐρανίοις
τε θεοῖς δωρήματα, ναοί θ’ ὑψερεφεῖς καὶ ἀγάλματα, καὶ
πρόσοδοι μακάρων ἱερώταται, εὐστέφανοί τε θεῶν θυσίαι θαλίαι
τε, παντοδαπαῖς ἐν ὥραις, ἦρί τ’ ἐπερχομένῳ Βρομία χάρις,
εὐκελάδων τε χορῶν ἐρεθίσματα, καὶ μοῦσα βαρύβρομος αὐλῶν.
πρὸς τοῦ Διὸς ἀντιβολῶ σε φράσον, τίνες εἴσ’ ὦ Σώκρατες
αὗται αἱ φθεγξάμεναι τοῦτο τὸ σεμνόν; μῶν ἡρῷναί τινές
εἰσιν; ἥκιστ’ ἀλλ’ οὐράνιαι Νεφέλαι μεγάλαι θεαὶ ἀνδράσιν
ἀργοῖς· αἵπερ γνώμην καὶ διάλεξιν καὶ νοῦν ἡμῖν παρέχουσιν
καὶ τερατείαν καὶ περίλεξιν καὶ κροῦσιν καὶ κατάληψιν. ταῦτ’
ἄρ’ ἀκούσασ’ αὐτῶν τὸ φθέγμ’ ἡ ψυχή μου πεπότηται, καὶ
λεπτολογεῖν ἤδη ζητεῖ καὶ περὶ καπνοῦ στενολεσχεῖν, καὶ
γνωμιδίῳ γνώμην νύξασ’ ἑτέρῳ λόγῳ ἀντιλογῆσαι· ὥστ’ εἴ
πως ἔστιν ἰδεῖν αὐτὰς ἤδη φανερῶς ἐπιθυμῶ. βλέπε νυν
δευρὶ πρὸς τὴν Πάρνηθ’· ἤδη γὰρ ὁρῶ κατιούσας ἡσυχῇ
αὐτάς. φέρε ποῦ; δεῖξον. χωροῦσ’ αὗται πάνυ πολλαὶ διὰ τῶν
κοίλων καὶ τῶν δασέων, αὗται πλάγιαι. τί τὸ χρῆμα; ὡς οὐ
καθορῶ. παρὰ τὴν εἴσοδον. ἤδη νυνὶ μόλις οὕτως. νῦν γέ
τοι ἤδη καθορᾷς αὐτάς, εἰ μὴ λημᾷς κολοκύνταις. νὴ Δί’
ἔγωγ’, ὦ πολυτίμητοι· πάντα γὰρ ἤδη κατέχουσιν. ταύτας
μέντοι σὺ θεὰς οὔσας οὐκ ᾔδησθ’ οὐδ’ ἐνόμιζες; μὰ Δί’
ἀλλ’ ὁμίχλην καὶ δρόσον αὐτὰς ἡγούμην καὶ καπνὸν εἶναι.
οὐ γὰρ μὰ Δί’ οἶσθ’ ὁτιὴ πλείστους αὗται βόσκουσι
σοφιστάς, Θουριομάντεις ἰατροτέχνας σφραγιδονυχαργοκομήτας,
κυκλίων τε χορῶν ᾀσματοκάμπτας ἄνδρας μετεωροφένακας, οὐδὲν
δρῶντας βόσκουσ’ ἀργούς, ὅτι ταύτας μουσοποιοῦσιν. ταῦτ’
ἄρ’ ἐποίουν ὑγρᾶν Νεφελᾶν στρεπταιγλᾶν δάιον ὁρμάν,
πλοκάμους θ’ ἑκατογκεφάλα Τυφῶ πρημαινούσας τε θυέλλας, εἶτ’
ἀερίας διεράς, γαμψοὺς οἰωνοὺς ἀερονηχεῖς, ὄμβρους θ’
ὑδάτων δροσερᾶν Νεφελᾶν· εἶτ’ ἀντ’ αὐτῶν κατέπινον κεστρᾶν
τεμάχη μεγαλᾶν ἀγαθᾶν κρέα τ’ ὀρνίθεια κιχηλᾶν. διὰ μέντοι
τάσδ’ οὐχὶ δικαίως; λέξον δή μοι, τί παθοῦσαι, εἴπερ
νεφέλαι γ’ εἰσὶν ἀληθῶς, θνηταῖς εἴξασι γυναιξίν; οὐ γὰρ
ἐκεῖναί γ’ εἰσὶ τοιαῦται. φέρε ποῖαι γάρ τινές εἰσιν; οὐκ
οἶδα σαφῶς· εἴξασιν γοῦν ἐρίοισιν πεπταμένοισιν, κοὐχὶ
γυναιξὶν μὰ Δί’ οὐδ’ ὁτιοῦν· αὗται δὲ ῥῖνας ἔχουσιν.
ἀπόκριναί νυν ἅττ’ ἂν ἔρωμαι. λέγε νυν ταχέως ὅ τι
βούλει. ἤδη ποτ’ ἀναβλέψας εἶδες νεφέλην κενταύρῳ ὁμοίαν,
ἢ παρδάλει ἢ λύκῳ ἢ ταύρῳ; νὴ Δί’ ἔγωγ’. εἶτα τί
τοῦτο; γίγνονται πάνθ’ ὅ τι βούλονται· κᾆτ’ ἢν μὲν ἴδωσι
κομήτην ἄγριόν τινα τῶν λασίων τούτων, οἷόνπερ τὸν
Ξενοφάντου, σκώπτουσαι τὴν μανίαν αὐτοῦ κενταύροις ᾔκασαν
αὑτάς. τί γὰρ ἢν ἅρπαγα τῶν δημοσίων κατίδωσι Σίμωνα, τί
δρῶσιν; ἀποφαίνουσαι τὴν φύσιν αὐτοῦ λύκοι ἐξαίφνης
ἐγένοντο. ταῦτ’ ἄρα ταῦτα Κλεώνυμον αὗται τὸν ῥίψασπιν
χθὲς ἰδοῦσαι, ὅτι δειλότατον τοῦτον ἑώρων, ἔλαφοι διὰ
τοῦτ’ ἐγένοντο. καὶ νῦν γ’ ὅτι Κλεισθένη εἶδον, ὁρᾷς,
διὰ τοῦτ’ ἐγένοντο γυναῖκες. χαίρετε τοίνυν ὦ δέσποιναι·
καὶ νῦν, εἴπερ τινὶ κἄλλῳ, οὐρανομήκη ῥήξατε κἀμοὶ
φωνήν, ὦ παμβασίλειαι. χαῖρ’ ὦ πρεσβῦτα παλαιογενὲς θηρατὰ
λόγων φιλομούσων, σύ τε λεπτοτάτων λήρων ἱερεῦ, φράζε πρὸς
ἡμᾶς ὅ τι χρῄζεις· οὐ γὰρ ἂν ἄλλῳ γ’ ὑπακούσαιμεν τῶν
νῦν μετεωροσοφιστῶν πλὴν ἢ Προδίκῳ, τῷ μὲν σοφίας καὶ
γνώμης οὕνεκα, σοὶ δέ, ὅτι βρενθύει τ’ ἐν ταῖσιν ὁδοῖς
καὶ τὠφθαλμὼ παραβάλλεις, κἀνυπόδητος κακὰ πόλλ’ ἀνέχει
κἀφ’ ἡμῖν σεμνοπροσωπεῖς. ὦ γῆ τοῦ φθέγματος, ὡς ἱερὸν
καὶ σεμνὸν καὶ τερατῶδες. αὗται γάρ τοι μόναι εἰσὶ θεαί,
τἄλλα δὲ πάντ’ ἐστὶ φλύαρος. ὁ Ζεὺς δ’ ἡμῖν, φέρε πρὸς
τῆς γῆς, οὑλύμπιος οὐ θεός ἐστιν; ποῖος Ζεύς; οὐ μὴ
ληρήσεις· οὐδ’ ἔστι Ζεύς. τί λέγεις σύ; ἀλλὰ τίς ὕει;
τουτὶ γὰρ ἔμοιγ’ ἀπόφηναι πρῶτον ἁπάντων. αὗται δήπου·
μεγάλοις δέ σ’ ἐγὼ σημείοις αὐτὸ διδάξω. φέρε ποῦ γὰρ
πώποτ’ ἄνευ Νεφελῶν ὕοντ’ ἤδη τεθέασαι; καίτοι χρῆν
αἰθρίας ὕειν αὐτόν, ταύτας δ’ ἀποδημεῖν. νὴ τὸν Ἀπόλλω
τοῦτό γέ τοι δὴ τῷ νῦν λόγῳ εὖ προσέφυσας· καίτοι
πρότερον τὸν Δί’ ἀληθῶς ᾤμην διὰ κοσκίνου οὐρεῖν. ἀλλ’
ὅστις ὁ βροντῶν ἐστι φράσον· τοῦτό με ποιεῖ τετρεμαίνειν.
αὗται βροντῶσι κυλινδόμεναι. τῷ τρόπῳ ὦ πάντα σὺ τολμῶν;
ὅταν ἐμπλησθῶσ’ ὕδατος πολλοῦ κἀναγκασθῶσι φέρεσθαι,
κατακρημνάμεναι πλήρεις ὄμβρου δῑ ἀνάγκην, εἶτα βαρεῖαι εἰς
ἀλλήλας ἐμπίπτουσαι ῥήγνυνται καὶ παταγοῦσιν. ὁ δ’
ἀναγκάζων ἐστὶ τίς αὐτάς, οὐχ ὁ Ζεύς, ὥστε φέρεσθαι;
ἥκιστ’ ἀλλ’ αἰθέριος Δῖνος. Δῖνος; τουτί μ’ ἐλελήθειν, ὁ
Ζεὺς οὐκ ὤν, ἀλλ’ ἀντ’ αὐτοῦ Δῖνος νυνὶ βασιλεύων. ἀτὰρ
οὐδέν πω περὶ τοῦ πατάγου καὶ τῆς βροντῆς μ’ ἐδίδαξας. οὐκ
ἤκουσάς μου τὰς Νεφέλας ὕδατος μεστὰς ὅτι φημὶ
ἐμπιπτούσας εἰς ἀλλήλας παταγεῖν διὰ τὴν πυκνότητα; φέρε
τουτὶ τῷ χρὴ πιστεύειν; ἀπὸ σαυτοῦ ’γώ σε διδάξω. ἤδη
ζωμοῦ Παναθηναίοις ἐμπλησθεὶς εἶτ’ ἐταράχθης τὴν γαστέρα,
καὶ κλόνος ἐξαίφνης αὐτὴν διεκορκορύγησεν; νὴ τὸν Ἀπόλλω
καὶ δεινὰ ποιεῖ γ’ εὐθύς μοι, καὶ τετάρακται χὤσπερ βροντὴ
τὸ ζωμίδιον παταγεῖ καὶ δεινὰ κέκραγεν· ἀτρέμας πρῶτον
παππὰξ παππάξ, κἄπειτ’ ἐπάγει παπαπαππάξ, χὤταν χέζω,
κομιδῇ βροντᾷ παπαπαππὰξ ὥσπερ ἐκεῖναι. σκέψαι τοίνυν ἀπὸ
γαστριδίου τυννουτουὶ οἷα πέπορδας· τὸν δ’ Ἀέρα τόνδ’ ὄντ’
ἀπέραντον πῶς οὐκ εἰκὸς μέγα βροντᾶν; ταῦτ’ ἄρα καὶ
τὠνόματ’ ἀλλήλοιν βροντὴ καὶ πορδὴ ὁμοίω. ἀλλ’ ὁ κεραυνὸς
πόθεν αὖ φέρεται λάμπων πυρί, τοῦτο δίδαξον, καὶ καταφρύγει
βάλλων ἡμᾶς, τοὺς δὲ ζῶντας περιφλύει; τοῦτον γὰρ δὴ
φανερῶς ὁ Ζεὺς ἵησ’ ἐπὶ τοὺς ἐπιόρκους. καὶ πῶς ὦ μῶρε
σὺ καὶ Κρονίων ὄζων καὶ βεκκεσέληνε, εἴπερ βάλλει τοὺς
ἐπιόρκους, δῆτ’ οὐχὶ Σίμων’ ἐνέπρησεν οὐδὲ Κλεώνυμον οὐδὲ
Θέωρον; καίτοι σφόδρα γ’ εἴσ’ ἐπίορκοι· ἀλλὰ τὸν αὑτοῦ γε
νεὼν βάλλει καὶ Σούνιον ἄκρον Ἀθηνέων καὶ τὰς δρῦς τὰς
μεγάλας· τί μαθών; οὐ γὰρ δὴ δρῦς γ’ ἐπιορκεῖ. οὐκ οἶδ’·
ἀτὰρ εὖ σὺ λέγειν φαίνει. τί γάρ ἐστιν δῆθ’ ὁ κεραυνός;
ὅταν ἐς ταύτας ἄνεμος ξηρὸς μετεωρισθεὶς κατακλῃσθῇ,
ἔνδοθεν αὐτὰς ὥσπερ κύστιν φυσᾷ, κἄπειθ’ ὑπ’ ἀνάγκης
ῥήξας αὐτὰς ἔξω φέρεται σοβαρὸς διὰ τὴν πυκνότητα, ὑπὸ
τοῦ ῥοίβδου καὶ τῆς ῥύμης αὐτὸς ἑαυτὸν κατακάων. νὴ Δί’
ἐγὼ γοῦν ἀτεχνῶς ἔπαθον τουτί ποτε Διασίοισιν ὀπτῶν
γαστέρα τοῖς συγγενέσιν, κᾆτ’ οὐκ ἔσχων ἀμελήσας· ἡ δ’
ἄρ’ ἐφυσᾶτ’, εἶτ’ ἐξαίφνης διαλακήσασα πρὸς αὐτὼ
τὠφθαλμώ μου προσετίλησεν καὶ κατέκαυσεν τὸ πρόσωπον. ὦ τῆς
μεγάλης ἐπιθυμήσας σοφίας ἄνθρωπε παρ’ ἡμῶν, ὡς εὐδαίμων
ἐν Ἀθηναίοις καὶ τοῖς Ἕλλησι γενήσει, εἰ μνήμων εἶ καὶ
φροντιστὴς καὶ τὸ ταλαίπωρον ἔνεστιν ἐν τῇ ψυχῇ, καὶ μὴ
κάμνεις μήθ’ ἑστὼς μήτε βαδίζων, μήτε ῥιγῶν ἄχθει λίαν
μήτ’ ἀριστᾶν ἐπιθυμεῖς, οἴνου τ’ ἀπέχει καὶ γυμνασίων καὶ
τῶν ἄλλων ἀνοήτων, καὶ βέλτιστον τοῦτο νομίζεις, ὅπερ
εἰκὸς δεξιὸν ἄνδρα, νικᾶν πράττων καὶ βουλεύων καὶ τῇ
γλώττῃ πολεμίζων. ἀλλ’ οὕνεκά γε ψυχῆς στερρᾶς δυσκολοκοίτου
τε μερίμνης καὶ φειδωλοῦ καὶ τρυσιβίου γαστρὸς καὶ
θυμβρεπιδείπνου, ἀμέλει θαρρῶν οὕνεκα τούτων ἐπιχαλκεύειν
παρέχοιμ’ ἄν. ἄλλο τι δῆτ’ οὖν νομιεῖς ἤδη θεὸν οὐδένα
πλὴν ἅπερ ἡμεῖς, τὸ Χάος τουτὶ καὶ τὰς Νεφέλας καὶ τὴν
γλῶτταν, τρία ταυτί; οὐδ’ ἂν διαλεχθείην γ’ ἀτεχνῶς τοῖς
ἄλλοις οὐδ’ ἂν ἀπαντῶν· οὐδ’ ἂν θύσαιμ’, οὐδ’ ἂν
σπείσαιμ’, οὐδ’ ἐπιθείην λιβανωτόν. λέγε νυν ἡμῖν ὅ τι σοι
δρῶμεν θαρρῶν, ὡς οὐκ ἀτυχήσεις ἡμᾶς τιμῶν καὶ θαυμάζων
καὶ ζητῶν δεξιὸς εἶναι. ὦ δέσποιναι δέομαι τοίνυν ὑμῶν
τουτὶ πάνυ μικρόν, τῶν Ἑλλήνων εἶναί με λέγειν ἑκατὸν
σταδίοισιν ἄριστον. ἀλλ’ ἔσται σοι τοῦτο παρ’ ἡμῶν· ὥστε
τὸ λοιπόν γ’ ἀπὸ τουδὶ ἐν τῷ δήμῳ γνώμας οὐδεὶς νικήσει
πλείονας ἢ σύ. μὴ ’μοί γε λέγειν γνώμας μεγάλας· οὐ γὰρ
τούτων ἐπιθυμῶ, ἀλλ’ ὅσ’ ἐμαυτῷ στρεψοδικῆσαι καὶ τοὺς
χρήστας διολισθεῖν. τεύξει τοίνυν ὧν ἱμείρεις· οὐ γὰρ
μεγάλων ἐπιθυμεῖς. ἀλλὰ σεαυτὸν θαρρῶν παράδος τοῖς
ἡμετέροις προπόλοισιν. δράσω ταῦθ’ ὑμῖν πιστεύσας· ἡ γὰρ
ἀνάγκη με πιέζει διὰ τοὺς ἵππους τοὺς κοππατίας καὶ τὸν
γάμον ὅς μ’ ἐπέτριψεν. νῦν οὖν ἀτεχνῶς ὅ τι βούλονται
τουτὶ τοὐμὸν σῶμ’ αὐτοῖσιν παρέχω, τύπτειν πεινῆν διψῆν
αὐχμεῖν ῥιγῶν ἀσκὸν δείρειν, εἴπερ τὰ χρέα διαφευξοῦμαι,
τοῖς τ’ ἀνθρώποις εἶναι δόξω θρασὺς εὔγλωττος τολμηρὸς
ἴτης βδελυρὸς ψευδῶν συγκολλητὴς εὑρησιεπὴς περίτριμμα δικῶν
κύρβις κρόταλον κίναδος τρύμη μάσθλης εἴρων γλοιὸς ἀλαζὼν
κέντρων μιαρὸς στρόφις ἀργαλέος ματιολοιχός· ταῦτ’ εἴ με
καλοῦσ’ ἁπαντῶντες, δρώντων ἀτεχνῶς ὅ τι χρῄζουσιν, κεἰ
βούλονται νὴ τὴν Δήμητρ’ ἔκ μου χορδὴν τοῖς φροντισταῖς
παραθέντων. λῆμα μὲν πάρεστι τῷδέ γ’ οὐκ ἄτολμον ἀλλ’
ἕτοιμον. ἴσθι δ’ ὡς ταῦτα μαθὼν παρ’ ἐμοῦ κλέος
οὐρανόμηκες ἐν βροτοῖσιν ἕξεις. τί πείσομαι; τὸν πάντα
χρόνον μετ’ ἐμοῦ ζηλωτότατον βίον ἀνθρώπων διάξεις. ἆρά γε
τοῦτ’ ἄρ’ ἐγώ ποτ’ ὄψομαι; ὥστε γέ σου πολλοὺς ἐπὶ ταῖσι
θύραις ἀεὶ καθῆσθαι, βουλομένους ἀνακοινοῦσθαί τε καὶ ἐς
λόγον ἐλθεῖν πράγματα κἀντιγραφὰς πολλῶν ταλάντων, ἄξια σῇ
φρενὶ συμβουλευσομένους μετὰ σοῦ. ἀλλ’ ἐγχείρει τὸν πρεσβύτην
ὅ τι περ μέλλεις προδιδάσκειν, καὶ διακίνει τὸν νοῦν αὐτοῦ
καὶ τῆς γνώμης ἀποπειρῶ. ἄγε δὴ κάτειπέ μοι σὺ τὸν σαυτοῦ
τρόπον, ἵν’ αὐτὸν εἰδὼς ὅστις ἐστὶ μηχανὰς ἤδη ’πὶ
τούτοις πρὸς σὲ καινὰς προσφέρω. τί δέ; τειχομαχεῖν μοι
διανοεῖ πρὸς τῶν θεῶν; οὔκ, ἀλλὰ βραχέα σου πυθέσθαι
βούλομαι. ἦ μνημονικὸς εἶ; δύο τρόπω νὴ τὸν Δία· ἢν μὲν
γὰρ ὀφείληταί τί μοι, μνήμων πάνυ· ἐὰν δ’ ὀφείλω,
σχέτλιος, ἐπιλήσμων πάνυ. ἔνεστι δῆτα μανθάνειν ἐν τῇ
φύσει; λέγειν μὲν οὐκ ἔνεστ’, ἀποστερεῖν δ’ ἔνι. πῶς οὖν
δυνήσει μανθάνειν; ἀμέλει καλῶς. ἄγε νυν ὅπως, ὅταν τι
προβάλλω σοι σοφὸν περὶ τῶν μετεώρων, εὐθέως ὑφαρπάσει. τί
δαί; κυνηδὸν τὴν σοφίαν σιτήσομαι; ἄνθρωπος ἀμαθὴς οὑτοσὶ
καὶ βάρβαρος. δέδοικά σ’ ὦ πρεσβῦτα μὴ πληγῶν δέει. φέρ’
ἴδω τί δρᾷς, ἤν τίς σε τύπτῃ; τύπτομαι, ἔπειτ’ ἐπισχὼν
ὀλίγον ἐπιμαρτύρομαι, εἶτ’ αὖθις ἀκαρῆ διαλιπὼν δικάζομαι.
ἴθι νυν κατάθου θοἰμάτιον. ἠδίκηκά τι, οὔκ, ἀλλὰ γυμνοὺς
εἰσιέναι νομίζεται. ἀλλ’ οὐχὶ φωράσων ἔγωγ’ εἰσέρχομαι.
κατάθου. τί ληρεῖς; εἰπὲ δή νύν μοι· τὸ τί; ἢν ἐπιμελὴς
ὦ καὶ προθύμως μανθάνω, τῷ τῶν μαθητῶν ἐμφερὴς γενήσομαι;
οὐδὲν διοίσεις Χαιρεφῶντος τὴν φύσιν. οἴμοι κακοδαίμων
ἡμιθνὴς γενήσομαι. οὐ μὴ λαλήσεις, ἀλλ’ ἀκολουθήσεις ἐμοὶ
ἀνύσας τι δευρὶ θᾶττον; ἐς τὼ χεῖρέ νυν δός μοι μελιτοῦτταν
πρότερον· ὡς δέδοικ’ ἐγὼ εἴσω καταβαίνων ὥσπερ ἐς
Τροφωνίου. χώρει· τί κυπτάζεις ἔχων περὶ τὴν θύραν; ἀλλ’
ἴθι χαίρων τῆς ἀνδρείας οὕνεκα ταύτης. εὐτυχία γένοιτο
τἀνθρώπῳ, ὅτι προήκων ἐς βαθὺ τῆς ἡλικίας νεωτέροις τὴν
φύσιν αὑτοῦ πράγμασιν χρωτίζεται καὶ σοφίαν ἐπασκεῖ. ὦ
θεώμενοι κατερῶ πρὸς ὑμᾶς ἐλευθέρως τἀληθῆ νὴ τὸν Διόνυσον
τὸν ἐκθρέψαντά με. οὕτω νικήσαιμί τ’ ἐγὼ καὶ νομιζοίμην
σοφός, ὡς ὑμᾶς ἡγούμενος εἶναι θεατὰς δεξιοὺς καὶ ταύτην
σοφώτατ’ ἔχειν τῶν ἐμῶν κωμῳδιῶν, πρώτους ἠξίωσ’ ἀναγεῦσ’
ὑμᾶς, ἣ παρέσχε μοι ἔργον πλεῖστον· εἶτ’ ἀνεχώρουν ὑπ’
ἀνδρῶν φορτικῶν ἡττηθεὶς οὐκ ἄξιος ὤν· ταῦτ’ οὖν ὑμῖν
μέμφομαι τοῖς σοφοῖς, ὧν οὕνεκ’ ἐγὼ ταῦτ’ ἐπραγματευόμην.
ἀλλ’ οὐδ’ ὣς ὑμῶν ποθ’ ἑκὼν προδώσω τοὺς δεξιούς. ἐξ
ὅτου γὰρ ἐνθάδ’ ὑπ’ ἀνδρῶν, οἷς ἡδὺ καὶ λέγειν, ὁ
σώφρων τε χὠ καταπύγων ἄριστ’ ἠκουσάτην, κἀγώ, παρθένος γὰρ
ἔτ’ ἦν, κοὐκ ἐξῆν πώ μοι τεκεῖν, ἐξέθηκα, παῖς δ’ ἑτέρα
τις λαβοῦσ’ ἀνείλετο, ὑμεῖς δ’ ἐξεθρέψατε γενναίως
κἀπαιδεύσατε· ἐκ τούτου μοι πιστὰ παρ’ ὑμῖν γνώμης ἔσθ’
ὅρκια. νῦν οὖν Ἠλέκτραν κατ’ ἐκείνην ἥδ’ ἡ κωμῳδία
ζητοῦσ’ ἦλθ’, ἤν που ’πιτύχῃ θεαταῖς οὕτω σοφοῖς· γνώσεται
γάρ, ἤνπερ ἴδῃ, τἀδελφοῦ τὸν βόστρυχον. ὡς δὲ σώφρων
ἐστὶ φύσει σκέψασθ’· ἥτις πρῶτα μὲν οὐδὲν ἦλθε ῥαψαμένη
σκυτίον καθειμένον ἐρυθρὸν ἐξ ἄκρου παχύ, τοῖς παιδίοις
ἵν’ ᾖ γέλως· οὐδ’ ἔσκωψε τοὺς φαλακρούς, οὐδὲ κόρδαχ’
εἵλκυσεν, οὐδὲ πρεσβύτης ὁ λέγων τἄπη τῇ βακτηρίᾳ τύπτει
τὸν παρόντ’ ἀφανίζων πονηρὰ σκώμματα, οὐδ’ εἰσῇξε δᾷδας
ἔχουσ’, οὐδ’ ἰοὺ ἰοὺ βοᾷ, ἀλλ’ αὑτῇ καὶ τοῖς ἔπεσιν
πιστεύουσ’ ἐλήλυθεν. κἀγὼ μὲν τοιοῦτος ἀνὴρ ὢν ποιητὴς οὐ
κομῶ, οὐδ’ ὑμᾶς ζητῶ ’ξαπατᾶν δὶς καὶ τρὶς ταὔτ’ εἰσάγων,
ἀλλ’ ἀεὶ καινὰς ἰδέας ἐσφέρων σοφίζομαι, οὐδὲν ἀλλήλαισιν
ὁμοίας καὶ πάσας δεξιάς· ὃς μέγιστον ὄντα Κλέων’ ἔπαισ’
ἐς τὴν γαστέρα, κοὐκ ἐτόλμησ’ αὖθις ἐπεμπηδῆσ’ αὐτῷ
κειμένῳ. οὗτοι δ’, ὡς ἅπαξ παρέδωκεν λαβὴν Ὑπέρβολος,
τοῦτον δείλαιον κολετρῶσ’ ἀεὶ καὶ τὴν μητέρα. Εὔπολις μὲν
τὸν Μαρικᾶν πρώτιστον παρείλκυσεν ἐκστρέψας τοὺς ἡμετέρους
Ἱππέας κακὸς κακῶς, προσθεὶς αὐτῷ γραῦν μεθύσην τοῦ
κόρδακος οὕνεχ’, ἣν Φρύνιχος πάλαι πεποίηχ’, ἣν τὸ κῆτος
ἤσθιεν. εἶθ’ Ἕρμιππος αὖθις ἐποίησεν εἰς Ὑπέρβολον,
ἄλλοι τ’ ἤδη πάντες ἐρείδουσιν εἰς Ὑπέρβολον, τὰς εἰκοὺς
τῶν ἐγχέλεων τὰς ἐμὰς μιμούμενοι. ὅστις οὖν τούτοισι
γελᾷ, τοῖς ἐμοῖς μὴ χαιρέτω· ἢν δ’ ἐμοὶ καὶ τοῖσιν
ἐμοῖς εὐφραίνησθ’ εὑρήμασιν, ἐς τὰς ὥρας τὰς ἑτέρας εὖ
φρονεῖν δοκήσετε. ὑψιμέδοντα μὲν θεῶν Ζῆνα τύραννον ἐς χορὸν
πρῶτα μέγαν κικλήσκω· τόν τε μεγασθενῆ τριαίνης ταμίαν, γῆς τε
καὶ ἁλμυρᾶς θαλάσσης ἄγριον μοχλευτήν· καὶ μεγαλώνυμον
ἡμέτερον πατέρ’ Αἰθέρα σεμνότατον βιοθρέμμονα πάντων· τόν θ’
ἱππονώμαν, ὃς ὑπερλάμπροις ἀκτῖσιν κατέχει γῆς πέδον μέγας
ἐν θεοῖς ἐν θνητοῖσί τε δαίμων. ὦ σοφώτατοι θεαταὶ δεῦρο
τὸν νοῦν προσέχετε. ἠδικημέναι γὰρ ὑμῖν μεμφόμεσθ’
ἐναντίον· πλεῖστα γὰρ θεῶν ἁπάντων ὠφελούσαις τὴν πόλιν,
δαιμόνων ἡμῖν μόναις οὐ θύετ’ οὐδὲ σπένδετε, αἵτινες
τηροῦμεν ὑμᾶς. ἢν γὰρ ᾖ τις ἔξοδος μηδενὶ ξὺν νῷ, τότ’
ἢ βροντῶμεν ἢ ψακάζομεν. εἶτα τὸν θεοῖσιν ἐχθρὸν
βυρσοδέψην Παφλαγόνα ἡνίχ’ ᾑρεῖσθε στρατηγόν, τὰς ὀφρῦς
συνήγομεν κἀποιοῦμεν δεινά, βροντὴ δ’ ἐρράγη δῑ ἀστραπῆς· ἡ
σελήνη δ’ ἐξέλειπε τὰς ὁδούς, ὁ δ’ ἥλιος τὴν θρυαλλίδ’ εἰς
ἑαυτὸν εὐθέως ξυνελκύσας οὐ φανεῖν ἔφασκεν ὑμῖν, εἰ
στρατηγήσει Κλέων. ἀλλ’ ὅμως εἵλεσθε τοῦτον. φασὶ γὰρ
δυσβουλίαν τῇδε τῇ πόλει προσεῖναι, ταῦτα μέντοι τοὺς θεοὺς
ἅττ’ ἂν ὑμεῖς ἐξαμάρτητ’ ἐπὶ τὸ βέλτιον τρέπειν. ὡς δὲ
καὶ τοῦτο ξυνοίσει ῥᾳδίως διδάξομεν· ἢν Κλέωνα τὸν λάρον
δώρων ἑλόντες καὶ κλοπῆς εἶτα φιμώσητε τούτου τῷ ξύλῳ
τὸν αὐχένα, αὖθις ἐς τἀρχαῖον ὑμῖν, εἴ τι κἀξημάρτετε,
ἐπὶ τὸ βέλτιον τὸ πρᾶγμα τῇ πόλει συνοίσεται. ἀμφί μοι
αὖτε Φοῖβ’ ἄναξ Δήλιε Κυνθίαν ἔχων ὑψικέρατα πέτραν, ἥ
τ’ Ἐφέσου μάκαιρα πάγχρυσον ἔχεις οἶκον ἐν ᾧ κόραι σε
Λυδῶν μεγάλως σέβουσιν, ἥ τ’ ἐπιχώριος ἡμετέρα θεὸς
αἰγίδος ἡνίοχος πολιοῦχος Ἀθάνα, Παρνασσίαν θ’ ὃς κατέχων
πέτραν σὺν πεύκαις σελαγεῖ Βάκχαις Δελφίσιν ἐμπρέπων,
κωμαστὴς Διόνυσος. ἡνίχ’ ἡμεῖς δεῦρ’ ἀφορμᾶσθαι
παρεσκευάσμεθα, ἡ σελήνη συντυχοῦσ’ ἡμῖν ἐπέστειλεν φράσαι,
πρῶτα μὲν χαίρειν Ἀθηναίοισι καὶ τοῖς ξυμμάχοις· εἶτα
θυμαίνειν ἔφασκε· δεινὰ γὰρ πεπονθέναι ὠφελοῦσ’ ὑμᾶς
ἅπαντας οὐ λόγοις ἀλλ’ ἐμφανῶς. πρῶτα μὲν τοῦ μηνὸς ἐς
δᾷδ’ οὐκ ἔλαττον ἢ δραχμήν, ὥστε καὶ λέγειν ἅπαντας
ἐξιόντας ἑσπέρας, ‘μὴ πρίῃ παῖ δᾷδ’, ἐπειδὴ φῶς
σεληναίας καλόν.’ ἄλλα τ’ εὖ δρᾶν φησιν, ὑμᾶς δ’ οὐκ ἄγειν
τὰς ἡμέρας οὐδὲν ὀρθῶς, ἀλλ’ ἄνω τε καὶ κάτω κυδοιδοπᾶν·
ὥστ’ ἀπειλεῖν φησιν αὐτῇ τοὺς θεοὺς ἑκάστοτε ἡνίκ’ ἂν
ψευσθῶσι δείπνου κἀπίωσιν οἴκαδε, τῆς ἑορτῆς μὴ τυχόντες
κατὰ λόγον τῶν ἡμερῶν. κᾆθ’ ὅταν θύειν δέῃ, στρεβλοῦτε
καὶ δικάζετε· πολλάκις δ’ ἡμῶν ἀγόντων τῶν θεῶν ἀπαστίαν,
ἡνίκ’ ἂν πενθῶμεν ἢ τὸν Μέμνον’ ἢ Σαρπηδόνα, σπένδεθ’
ὑμεῖς καὶ γελᾶτ’· ἀνθ’ ὧν λαχὼν Ὑπέρβολος τῆτες
ἱερομνημονεῖν, κἄπειθ’ ὑφ’ ἡμῶν τῶν θεῶν τὸν στέφανον
ἀφῃρέθη· μᾶλλον γὰρ οὕτως εἴσεται κατὰ σελήνην ὡς ἄγειν
χρὴ τοῦ βίου τὰς ἡμέρας. μὰ τὴν Ἀναπνοὴν μὰ τὸ Χάος μὰ
τὸν Ἀέρα οὐκ εἶδον οὕτως ἄνδρ’ ἄγροικον οὐδένα οὐδ’
ἄπορον οὐδὲ σκαιὸν οὐδ’ ἐπιλήσμονα· ὅστις σκαλαθυρμάτῑ
ἄττα μικρὰ μανθάνων ταῦτ’ ἐπιλέλησται πρὶν μαθεῖν· ὅμως γε
μὴν αὐτὸν καλῶ θύραζε δευρὶ πρὸς τὸ φῶς. ποῦ Στρεψιάδης;
ἔξει τὸν ἀσκάντην λαβών; ἀλλ’ οὐκ ἐῶσί μ’ ἐξενεγκεῖν οἱ
κόρεις. ἀνύσας τι κατάθου καὶ πρόσεχε τὸν νοῦν. ἰδού. ἄγε
δὴ τί βούλει πρῶτα νυνὶ μανθάνειν ὧν οὐκ ἐδιδάχθης πώποτ’
οὐδέν; εἰπέ μοι. πότερα περὶ μέτρων ἢ περὶ ἐπῶν ἢ
ῥυθμῶν; περὶ τῶν μέτρων ἔγωγ’· ἔναγχος γάρ ποτε ὑπ’
ἀλφιταμοιβοῦ παρεκόπην διχοινίκῳ. οὐ τοῦτ’ ἐρωτῶ σ’, ἀλλ’
ὅ τι κάλλιστον μέτρον ἡγεῖ· πότερα τὸ τρίμετρον ἢ τὸ
τετράμετρον; ἐγὼ μὲν οὐδὲν πρότερον ἡμιεκτέου. οὐδὲν
λέγεις ὦνθρωπε. περίδου νυν ἐμοί, εἰ μὴ τετράμετρόν ἐστιν
ἡμιεκτέον. ἐς κόρακας, ὡς ἄγροικος εἶ καὶ δυσμαθής. ταχύ
γ’ ἂν δύναιο μανθάνειν περὶ ῥυθμῶν. τί δέ μ’ ὠφελήσουσ’ οἱ
ῥυθμοὶ πρὸς τἄλφιτα; πρῶτον μὲν εἶναι κομψὸν ἐν συνουσίᾳ,
ἐπαΐονθ’ ὁποῖός ἐστι τῶν ῥυθμῶν κατ’ ἐνόπλιον, χὠποῖος
αὖ κατὰ δάκτυλον. κατὰ δάκτυλον; νὴ τὸν Δί’, ἀλλ’ οἶδ’.
εἰπὲ δή. τίς ἄλλος ἀντὶ τουτουὶ τοῦ δακτύλου; πρὸ τοῦ
μέν, ἔτ’ ἐμοῦ παιδὸς ὄντος, οὑτοσί. ἀγρεῖος εἶ καὶ
σκαιός. οὐ γὰρ ᾠζυρὲ τούτων ἐπιθυμῶ μανθάνειν οὐδέν. τί
δαί; ἐκεῖν’ ἐκεῖνο, τὸν ἀδικώτατον λόγον. ἀλλ’ ἕτερα δεῖ
σε πρότερα τούτου μανθάνειν, τῶν τετραπόδων ἅττ’ ἐστὶν
ὀρθῶς ἄρρενα. ἀλλ’ οἶδ’ ἔγωγε τἄρρεν’, εἰ μὴ μαίνομαι·
κριὸς τράγος ταῦρος κύων ἀλεκτρυών. ὁρᾷς ὃ πάσχεις; τήν
τε θήλειαν καλεῖς ἀλεκτρυόνα κατὰ ταὐτὸ καὶ τὸν ἄρρενα.
πῶς δὴ φέρ’; ὅπως; ἀλεκτρυὼν κἀλεκτρυών. νὴ τὸν Ποσειδῶ.
νῦν δὲ πῶς με χρὴ καλεῖν; ἀλεκτρύαιναν, τὸν δ’ ἕτερον
ἀλέκτορα. ἀλεκτρύαιναν; εὖ γε νὴ τὸν Ἀέρα· ὥστ’ ἀντὶ
τούτου τοῦ διδάγματος μόνου διαλφιτώσω σου κύκλῳ τὴν
κάρδοπον. ἰδοὺ μάλ’ αὖθις τοῦθ’ ἕτερον· τὴν κάρδοπον
ἄρρενα καλεῖς θήλειαν οὖσαν. τῷ τρόπῳ ἄρρενα καλῶ ’γὼ
κάρδοπον; μάλιστά γε, ὥσπερ γε καὶ Κλεώνυμον. πῶς δή;
φράσον. ταὐτὸν δύναταί σοι κάρδοπος Κλεωνύμῳ. ἀλλ’ ὦγάθ’
οὐδ’ ἦν κάρδοπος Κλεωνύμῳ, ἀλλ’ ἐν θυείᾳ στρογγύλῃ γ’ ἂν
ἐμάττετο. ἀτὰρ τὸ λοιπὸν πῶς με χρὴ καλεῖν; ὅπως; τὴν
καρδόπην, ὥσπερ καλεῖς τὴν Σωστράτην. τὴν καρδόπην θήλειαν;
ὀρθῶς γὰρ λέγεις. ἐκεῖνο δ’ ἦν ἄν, καρδόπη, Κλεωνύμη.
ἔτι δή γε περὶ τῶν ὀνομάτων μαθεῖν σε δεῖ, ἅττ’ ἄρρεν’
ἐστίν, ἅττα δ’ αὐτῶν θήλεα. ἀλλ’ οἶδ’ ἔγωγ’ ἃ θήλε’
ἐστίν. εἰπὲ δή. Λύσιλλα Φίλιννα Κλειταγόρα Δημητρία. ἄρρενα
δὲ ποῖα τῶν ὀνομάτων; μυρία. Φιλόξενος Μελησίας Ἀμυνίας.
ἀλλ’ ὦ πόνηρε ταῦτά γ’ ἐστ’ οὐκ ἄρρενα. οὐκ ἄρρεν’ ὑμῖν
ἐστιν; οὐδαμῶς γ’, ἐπεὶ πῶς ἂν καλέσειας ἐντυχὼν Ἀμυνίᾳ;
ὅπως ἄν; ὡδί, δεῦρο δεῦρ’ Ἀμυνία. ὁρᾷς; γυναῖκα τὴν
Ἀμυνίαν καλεῖς. οὔκουν δικαίως ἥτις οὐ στρατεύεται; ἀτὰρ
τί ταῦθ’ ἃ πάντες ἴσμεν μανθάνω; οὐδὲν μὰ Δί’ ἀλλὰ
κατακλινεὶς δευρὶ — τί δρῶ; ἐκφρόντισόν τι τῶν σεαυτοῦ
πραγμάτων. μὴ δῆθ’ ἱκετεύω σ’ ἐνγεταῦθ’· ἀλλ’ εἴ γε χρή,
χαμαί μ’ ἔασον αὐτὰ ταῦτ’ ἐκφροντίσαι. οὐκ ἔστι παρὰ
ταῦτ’ ἄλλα. κακοδαίμων ἐγώ, οἵαν δίκην τοῖς κόρεσι δώσω
τήμερον. φρόντιζε δὴ καὶ διάθρει πάντα τρόπον τε σαυτὸν
στρόβει πυκνώσας. ταχὺς δ’, ὅταν εἰς ἄπορον πέσῃς, ἐπ’
ἄλλο πήδα νόημα φρενός· ὕπνος δ’ ἀπέστω γλυκύθυμος
ὀμμάτων. ἀτταταῖ ἀτταταῖ. τί πάσχεις; τί κάμνεις;
ἀπόλλυμαι δείλαιος· ἐκ τοῦ σκίμποδος δάκνουσί μ’ ἐξέρποντες
οἱ Κορίνθιοι, καὶ τὰς πλευρὰς δαρδάπτουσιν καὶ τὴν ψυχὴν
ἐκπίνουσιν καὶ τοὺς ὄρχεις ἐξέλκουσιν καὶ τὸν πρωκτὸν
διορύττουσιν, καί μ’ ἀπολοῦσιν. μή νυν βαρέως ἄλγει λίαν.
καὶ πῶς; ὅτε μου φροῦδα τὰ χρήματα, φρούδη χροιά, φρούδη
ψυχή, φρούδη δ’ ἐμβάς· καὶ πρὸς τούτοις ἔτι τοῖσι κακοῖς
φρουρᾶς ᾄδων ὀλίγου φροῦδος γεγένημαι. οὗτος τί ποιεῖς;
οὐχὶ φροντίζεις; ἐγώ; νὴ τὸν Ποσειδῶ. καὶ τί δῆτ’
ἐφρόντισας; ὑπὸ τῶν κόρεων εἴ μού τι περιλειφθήσεται.
ἀπολεῖ κάκιστ’. ἀλλ’ ὦγάθ’ ἀπόλωλ’ ἀρτίως. οὐ μαλθακιστέ’
ἀλλὰ περικαλυπτέα. ἐξευρετέος γὰρ νοῦς ἀποστερητικὸς
κἀπαιόλημ’. οἴμοι τίς ἂν δῆτ’ ἐπιβάλοι ἐξ ἀρνακίδων
γνώμην ἀποστερητρίδα; φέρε νυν ἀθρήσω πρῶτον ὅ τι δρᾷ
τουτονί. οὗτος καθεύδεις; μὰ τὸν Ἀπόλλω ’γὼ μὲν οὔ.
ἔχεις τι; μὰ Δί’ οὐ δῆτ’ ἔγωγ’. οὐδὲν πάνυ; οὐδέν γε
πλὴν ἢ τὸ πέος ἐν τῇ δεξιᾷ. οὐκ ἐγκαλυψάμενος ταχέως τι
φροντιεῖς; περὶ τοῦ; σὺ γάρ μοι τοῦτο φράσον ὦ Σώκρατες.
αὐτὸς ὅ τι βούλει πρῶτος ἐξευρὼν λέγε. ἀκήκοας μυριάκις
ἁγὼ βούλομαι, περὶ τῶν τόκων, ὅπως ἂν ἀποδῶ μηδενί. ἴθι
νῦν καλύπτου καὶ σχάσας τὴν φροντίδα λεπτὴν κατὰ μικρὸν
περιφρόνει τὰ πράγματα, ὀρθῶς διαιρῶν καὶ σκοπῶν. οἴμοι
τάλας. ἔχ’ ἀτρέμα· κἂν ἀπορῇς τι τῶν νοημάτων, ἀφεὶς
ἄπελθε, [καὶ] κατὰ τὴν γνώμην πάλιν κίνησον αὖθις αὐτὸ
καὶ ζυγώθρισον. ὦ Σωκρατίδιον φίλτατον. τί ὦ γέρον; ἔχω
τόκου γνώμην ἀποστερητικήν. ἐπίδειξον αὐτήν. εἰπὲ δή νύν
μοι — τὸ τί; γυναῖκα φαρμακίδ’ εἰ πριάμενος Θετταλὴν καθέλοιμι
νύκτωρ τὴν σελήνην, εἶτα δὴ αὐτὴν καθείρξαιμ’ ἐς λοφεῖον
στρογγύλον, ὥσπερ κάτοπτρον, κᾆτα τηροίην ἔχων — τί δῆτα
τοῦτ’ ἂν ὠφελήσειέν σ’; ὅ τι; εἰ μηκέτ’ ἀνατέλλοι σελήνη
μηδαμοῦ, οὐκ ἂν ἀποδοίην τοὺς τόκους. ὁτιὴ τί δή; ὁτιὴ
κατὰ μῆνα τἀγύριον δανείζεται. εὖ γ’· ἀλλ’ ἕτερον αὖ σοι
προβαλῶ τι δεξιόν. εἴ σοι γράφοιτο πεντετάλαντός τις δίκη,
ὅπως ἂν αὐτὴν ἀφανίσειας εἰπέ μοι. ὅπως; ὅπως; οὐκ
οἶδ’· ἀτὰρ ζητητέον. μή νυν περὶ σαυτὸν εἶλλε τὴν γνώμην
ἀεί, ἀλλ’ ἀποχάλα τὴν φροντίδ’ ἐς τὸν ἀέρα λινόδετον
ὥσπερ μηλολόνθην τοῦ ποδός. ηὕρηκ’ ἀφάνισιν τῆς δίκης
σοφωτάτην, ὥστ’ αὐτὸν ὁμολογεῖν σ’ ἐμοί. ποίαν τινά; ἤδη
παρὰ τοῖσι φαρμακοπώλαις τὴν λίθον ταύτην ἑόρακας τὴν καλήν,
τὴν διαφανῆ, ἀφ’ ἧς τὸ πῦρ ἅπτουσι; τὴν ὕαλον λέγεις;
ἔγωγε. φέρε τί δῆτ’ ἄν, εἰ ταύτην λαβών, ὁπότε γράφοιτο
τὴν δίκην ὁ γραμματεύς, ἀπωτέρω στὰς ὧδε πρὸς τὸν ἥλιον
τὰ γράμματ’ ἐκτήξαιμι τῆς ἐμῆς δίκης; σοφῶς γε νὴ τὰς
Χάριτας. οἴμ’ ὡς ἥδομαι ὅτι πεντετάλαντος διαγέγραπταί μοι
δίκη. ἄγε δὴ ταχέως τουτὶ ξυνάρπασον. τὸ τί; ὅπως
ἀποστρέψαῑ ἂν ἀντιδικῶν δίκην μέλλων ὀφλήσειν μὴ παρόντων
μαρτύρων. φαυλότατα καὶ ῥᾷστ’. εἰπὲ δή. καὶ δὴ λέγω. εἰ
πρόσθεν ἔτι μιᾶς ἐνεστώσης δίκης, πρὶν τὴν ἐμὴν καλεῖσθ’,
ἀπαγξαίμην τρέχων. οὐδὲν λέγεις. νὴ τοὺς θεοὺς ἔγωγ’,
ἐπεὶ οὐδεὶς κατ’ ἐμοῦ τεθνεῶτος εἰσάξει δίκην. ὑθλεῖς·
ἄπερρ’, οὐκ ἂν διδάξαιμ’ ἄν σ’ ἔτι. ὁτιὴ τί; ναὶ πρὸς
τῶν θεῶν ὦ Σώκρατες. ἀλλ’ εὐθὺς ἐπιλήθει σύ γ’ ἅττ’ ἂν
καὶ μάθῃς· ἐπεὶ τί νυνὶ πρῶτον ἐδιδάχθης; λέγε. φέρ’ ἴδω
τί μέντοι πρῶτον ἦν; τί πρῶτον ἦν; τίς ἦν ἐν ᾗ
’ματτόμεθα μέντοι τἄλφιτα; οἴμοι τίς ἦν; οὐκ ἐς κόρακας
ἀποφθερεῖ, ἐπιλησμότατον καὶ σκαιότατον γερόντιον; οἴμοι τί
οὖν δῆθ’ ὁ κακοδαίμων πείσομαι; ἀπὸ γὰρ ὀλοῦμαι μὴ μαθὼν
γλωττοστροφεῖν. ἀλλ’ ὦ Νεφέλαι χρηστόν τι συμβουλεύσατε.
ἡμεῖς μὲν ὦ πρεσβῦτα συμβουλεύομεν, εἴ σοί τις υἱός ἐστιν
ἐκτεθραμμένος, πέμπειν ἐκεῖνον ἀντὶ σαυτοῦ μανθάνειν. ἀλλ’
ἔστ’ ἔμοιγ’ υἱὸς καλός τε κἀγαθός· ἀλλ’ οὐκ ἐθέλει γὰρ
μανθάνειν. τί ἐγὼ πάθω; σὺ δ’ ἐπιτρέπεις; εὐσωματεῖ γὰρ
καὶ σφριγᾷ, κἄστ’ ἐκ γυναικῶν εὐπτέρων τῶν Κοισύρας. ἀτὰρ
μέτειμί γ’ αὐτόν· ἢν δὲ μὴ ’θέλῃ, οὐκ ἔσθ’ ὅπως οὐκ
ἐξελῶ κ’ τῆς οἰκίας. ἀλλ’ ἐπανάμεινόν μ’ ὀλίγον εἰσελθὼν
χρόνον. ἆρ’ αἰσθάνει πλεῖστα δῑ ἡμᾶς ἀγάθ’ αὐτίχ’ ἕξων
μόνας θεῶν; ὡς ἕτοιμος ὅδ’ ἐστὶν ἅπαντα δρᾶν ὅσ’ ἂν
κελεύῃς. σὺ δ’ ἀνδρὸς ἐκπεπληγμένου καὶ φανερῶς ἐπηρμένου
γνοὺς ἀπολάψεις ὅ τι πλεῖστον δύνασαι, ταχέως· φιλεῖ γάρ πως
τὰ τοιαῦθ’ ἑτέρᾳ τρέπεσθαι. οὔτοι μὰ τὴν Ὁμίχλην ἔτ’
ἐνταυθοῖ μενεῖς· ἀλλ’ ἔσθῑ ἐλθὼν τοὺς Μεγακλέους κίονας.
ὦ δαιμόνιε, τί χρῆμα πάσχεις ὦ πάτερ; οὐκ εὖ φρονεῖς μὰ
τὸν Δία τὸν Ὀλύμπιον. ἰδού γ’ ἰδού, Δί’ Ὀλύμπιον· τῆς
μωρίας, τὸν Δία νομίζειν ὄντα τηλικουτονί. τί δὲ τοῦτ’
ἐγέλασας ἐτεόν; ἐνθυμούμενος ὅτι παιδάριον εἶ καὶ φρονεῖς
ἀρχαιϊκά. ὅμως γε μὴν πρόσελθ’, ἵν’ εἰδῇς πλείονα, καί
σοι φράσω τι πρᾶγμ’ ὃ μαθὼν ἀνὴρ ἔσει. ὅπως δὲ τοῦτο μὴ
διδάξεις μηδένα. ἰδού· τί ἔστιν; ὤμοσας νυνὶ Δία. ἔγωγ’.
ὁρᾷς οὖν ὡς ἀγαθὸν τὸ μανθάνειν; οὐκ ἔστιν ὦ
Φειδιππίδη Ζεύς. ἀλλὰ τίς; Δῖνος βασιλεύει τὸν Δί’
ἐξεληλακώς. αἰβοῖ τί ληρεῖς; ἴσθι τοῦθ’ οὕτως ἔχον. τίς
φησι ταῦτα; Σωκράτης ὁ Μήλιος καὶ Χαιρεφῶν, ὃς οἶδε τὰ
ψυλλῶν ἴχνη. σὺ δ’ ἐς τοσοῦτον τῶν μανιῶν ἐλήλυθας ὥστ’
ἀνδράσιν πείθει χολῶσιν; εὐστόμει καὶ μηδὲν εἴπῃς φλαῦρον
ἄνδρας δεξιοὺς καὶ νοῦν ἔχοντας· ὧν ὑπὸ τῆς φειδωλίας
ἀπεκείρατ’ οὐδεὶς πώποτ’ οὐδ’ ἠλείψατο, οὐδ’ ἐς βαλανεῖον
ἦλθε λουσόμενος· σὺ δὲ ὥσπερ τεθνεῶτος καταλόει μου τὸν
βίον. ἀλλ’ ὡς τάχιστ’ ἐλθὼν ὑπὲρ ἐμοῦ μάνθανε. τί δ’ ἂν
παρ’ ἐκείνων καὶ μάθοι χρηστόν τις ἄν; ἄληθες; ὅσαπερ
ἔστ’ ἐν ἀνθρώποις σοφά· γνώσει δὲ σαυτὸν ὡς ἀμαθὴς εἶ
καὶ παχύς. ἀλλ’ ἐπανάμεινόν μ’ ὀλίγον ἐνταυθοῖ χρόνον.
οἴμοι τί δράσω παραφρονοῦντος τοῦ πατρός; πότερον παρανοίας
αὐτὸν εἰσαγαγὼν ἕλω, ἢ τοῖς σοροπηγοῖς τὴν μανίαν αὐτοῦ
φράσω; φέρ’ ἴδω, σὺ τοῦτον τί ὀνομάζεις; εἰπέ μοι.
ἀλεκτρυόνα. καλῶς γε. ταυτηνὶ δὲ τί; ἀλεκτρυόν’. ἄμφω
ταὐτό; καταγέλαστος εἶ. μή νυν τὸ λοιπόν, ἀλλὰ τήνδε μὲν
καλεῖν ἀλεκτρύαιναν τουτονὶ δ’ ἀλέκτορα. ἀλεκτρύαιναν; ταῦτ’
ἔμαθες τὰ δεξιὰ εἴσω παρελθὼν ἄρτι παρὰ τοὺς γηγενεῖς;
χἄτερά γε πόλλ’· ἀλλ’ ὅ τι μάθοιμ’ ἑκάστοτε, ἐπελανθανόμην
ἂν εὐθὺς ὑπὸ πλήθους ἐτῶν. διὰ ταῦτα δὴ καὶ θοἰμάτιον
ἀπώλεσας; ἀλλ’ οὐκ ἀπολώλεκ’, ἀλλὰ καταπεφρόντικα. τὰς δ’
ἐμβάδας ποῖ τέτροφας ὦνόητε σύ; ὥσπερ Περικλέης ἐς τὸ
δέον ἀπώλεσα. ἀλλ’ ἴθι βάδιζ’, ἴωμεν· εἶτα τῷ πατρὶ
πιθόμενος ἐξάμαρτε· κἀγώ τοί ποτε, οἶδ’, ἑξέτει σοι
τραυλίσαντι πιθόμενος, ὃν πρῶτον ὀβολὸν ἔλαβον ἡλιαστικόν,
τούτου ’πριάμην σοι Διασίοις ἁμαξίδα. ἦ μὴν σὺ τούτοις τῷ
χρόνῳ ποτ’ ἀχθέσει. εὖ γ’ ὅτι ἐπείσθης. δεῦρο δεῦρ’ ὦ
Σώκρατες, ἔξελθ’· ἄγω γάρ σοι τὸν υἱὸν τουτονὶ ἄκοντ’
ἀναπείσας. νηπύτιος γάρ ἐστ’ ἔτι, καὶ τῶν κρεμαθρῶν οὔπω
τρίβων τῶν ἐνθάδε. αὐτὸς τρίβων εἴης ἄν, εἰ κρέμαιό γε.
οὐκ ἐς κόρακας; καταρᾷ σὺ τῷ διδασκάλῳ; ἰδοὺ κρέμαῑ, ὡς
ἠλίθιον ἐφθέγξατο καὶ τοῖσι χείλεσιν διερρυηκόσιν. πῶς ἂν
μάθοι ποθ’ οὗτος ἀπόφυξιν δίκης ἢ κλῆσιν ἢ χαύνωσιν
ἀναπειστηρίαν; καίτοι γε ταλάντου τοῦτ’ ἔμαθεν Ὑπέρβολος.
ἀμέλει δίδασκε· θυμόσοφός ἐστιν φύσει· εὐθύς γέ τοι
παιδάριον ὄν τυννουτονὶ ἔπλαττεν ἔνδον οἰκίας ναῦς τ’
ἔγλυφεν, ἁμαξίδας τε σκυτίνας ἠργάζετο, κἀκ τῶν σιδίων
βατράχους ἐποίει πῶς δοκεῖς. ὅπως δ’ ἐκείνω τὼ λόγω
μαθήσεται, τὸν κρείττον’ ὅστις ἐστὶ καὶ τὸν ἥττονα, ὃς
τἄδικα λέγων ἀνατρέπει τὸν κρείττονα· ἐὰν δὲ μή, τὸν γοῦν
ἄδικον πάσῃ τέχνῃ. αὐτὸς μαθήσεται παρ’ αὐτοῖν τοῖν
λόγοιν. ἐγὼ δ’ ἀπέσομαι. τοῦτό νυν μέμνησ’, ὅπως πρὸς
πάντα τὰ δίκαῑ ἀντιλέγειν δυνήσεται. χώρει δευρί, δεῖξον
σαυτὸν τοῖσι θεαταῖς, καίπερ θρασὺς ὤν. ἴθ’ ὅποι χρῄζεις.
πολὺ γὰρ μᾶλλόν ’ς ἐν τοῖς πολλοῖσι λέγων ἀπολῶ. ἀπολεῖς
σύ; τίς ὤν; λόγος. ἥττων γ’ ὤν. ἀλλά σε νικῶ τὸν ἐμοῦ
κρείττω φάσκοντ’ εἶναι. τί σοφὸν ποιῶν; γνώμας καινὰς
ἐξευρίσκων. ταῦτα γὰρ ἀνθεῖ διὰ τουτουσὶ τοὺς ἀνοήτους.
οὔκ, ἀλλὰ σοφούς. ἀπολῶ σε κακῶς. εἰπὲ τί ποιῶν; τὰ
δίκαια λέγων. ἀλλ’ ἀνατρέψω γ’ αὔτ’ ἀντιλέγων· οὐδὲ γὰρ
εἶναι πάνυ φημὶ δίκην. οὐκ εἶναι φῄς; φέρε γὰρ ποῦ ’στιν;
παρὰ τοῖσι θεοῖς. πῶς δῆτα δίκης οὔσης ὁ Ζεὺς οὐκ
ἀπόλωλεν τὸν πατέρ’ αὑτοῦ δήσας; αἰβοῖ τουτὶ καὶ δὴ χωρεῖ
τὸ κακόν· δότε μοι λεκάνην. τυφογέρων εἶ κἀνάρμοστος.
καταπύγων εἶ κἀναίσχυντος. ῥόδα μ’ εἴρηκας. καὶ βωμολόχος.
κρίνεσι στεφανοῖς. καὶ πατραλοίας. χρυσῷ πάττων μ’ οὐ
γιγνώσκεις. οὐ δῆτα πρὸ τοῦ γ’, ἀλλὰ μολύβδῳ. νῦν δέ γε
κόσμος τοῦτ’ ἐστὶν ἐμοί. θρασὺς εἶ πολλοῦ. σὺ δέ γ’
ἀρχαῖος. διὰ σὲ δὲ φοιτᾶν οὐδεὶς ἐθέλει τῶν μειρακίων·
καὶ γνωσθήσει ποτ’ Ἀθηναίοις οἶα διδάσκεις τοὺς ἀνοήτους.
αὐχμεῖς αἰσχρῶς. σὺ δέ γ’ εὖ πράττεις. καίτοι πρότερόν γ’
ἐπτώχευες, Τήλεφος εἶναι Μυσὸς φάσκων, ἐκ πηριδίου γνώμας
τρώγων Πανδελετείους. ὤμοι σοφίας — ὤμοι μανίας — ἧς
ἐμνήσθης — τῆς σῆς, πόλεώς θ’ ἥτις σε τρέφει λυμαινόμενον
τοῖς μειρακίοις. οὐχὶ διδάξεις τοῦτον Κρόνος ὤν. εἴπερ γ’
αὐτὸν σωθῆναι χρὴ καὶ μὴ λαλιὰν μόνον ἀσκῆσαι. δεῦρ’ ἴθι,
τοῦτον δ’ ἔα μαίνεσθαι. κλαύσει, τὴν χεῖρ’ ἢν ἐπιβάλλῃς.
παύσασθε μάχης καὶ λοιδορίας. ἀλλ’ ἐπίδειξαι σύ τε τοὺς
προτέρους ἅττ’ ἐδίδασκες, σύ τε τὴν καινὴν παίδευσιν, ὅπως
ἂν ἀκούσας σφῷν ἀντιλεγόντοιν κρίνας φοιτᾷ. δρᾶν ταῦτ’
ἐθέλω. κἄγωγ’ ἐθέλω. φέρε δὴ πότερος λέξει πρότερος;
τούτῳ δώσω· κᾆτ’ ἐκ τούτων ὧν ἂν λέξῃ ῥηματίοισιν
καινοῖς αὐτὸν καὶ διανοίαις κατατοξεύσω. τὸ τελευταῖον δ’,
ἢν ἀναγρύζῃ, τὸ πρόσωπον ἅπαν καὶ τὠφθαλμὼ κεντούμενος
ὥσπερ ὑπ’ ἀνθρηνῶν ὑπὸ τῶν γνωμῶν ἀπολεῖται. νῦν δείξετον
τὼ πισύνω τοῖς περιδεξίοισι λόγοισι καὶ φροντίσι καὶ
γνωμοτύποις μερίμναις, ὁπότερος αὐτοῖν λέγων ἀμείνων
φανήσεται. νῦν γὰρ ἅπας ἐνθάδε κίνδυνος ἀνεῖται σοφίας,
ἧς πέρι τοῖς ἐμοῖς φίλοις ἐστὶν ἀγὼν μέγιστος. ἀλλ’ ὦ
πολλοῖς τοὺς πρεσβυτέρους ἤθεσι χρηστοῖς στεφανώσας, ῥῆξον
φωνὴν ᾗτινι χαίρεις, καὶ τὴν σαυτοῦ φύσιν εἰπέ. λέξω
τοίνυν τὴν ἀρχαίαν παιδείαν ὡς διέκειτο, ὅτ’ ἐγὼ τὰ
δίκαια λέγων ἤνθουν καὶ σωφροσύνη ’νενόμιστο. πρῶτον μὲν
ἔδει παιδὸς φωνὴν γρύξαντος μηδὲν ἀκοῦσαι· εἶτα βαδίζειν
ἐν ταῖσιν ὁδοῖς εὐτάκτως ἐς κιθαριστοῦ τοὺς κωμήτας γυμνοὺς
ἁθρόους, κεἰ κριμνώδη κατανείφοι. εἶτ’ αὖ προμαθεῖν ᾆσμ’
ἐδίδασκεν τὼ μηρὼ μὴ ξυνέχοντας, ἢ ‘Παλλάδα περσέπολιν
δεινὰν’ ἢ ‘τηλέπορόν τι βόαμα,’ ἐντειναμένους τὴν ἁρμονίαν,
ἣν οἱ πατέρες παρέδωκαν. εἰ δέ τις αὐτῶν βωμολοχεύσαιτ’ ἢ
κάμψειέν τινα καμπήν, οἵας οἱ νῦν τὰς κατὰ Φρῦνιν ταύτας
τὰς δυσκολοκάμπτους, ἐπετρίβετο τυπτόμενος πολλὰς ὡς τὰς
Μούσας ἀφανίζων. ἐν παιδοτρίβου δὲ καθίζοντας τὸν μηρὸν
ἔδει προβαλέσθαι τοὺς παῖδας, ὅπως τοῖς ἔξωθεν μηδὲν
δείξειαν ἀπηνές· εἶτ’ αὖ πάλιν αὖθις ἀνιστάμενον
συμψῆσαι, καὶ προνοεῖσθαι εἴδωλον τοῖσιν ἐρασταῖσιν τῆς
ἥβης μὴ καταλείπειν. ἠλείψατο δ’ ἂν τοὐμφαλοῦ οὐδεὶς παῖς
ὑπένερθεν τότ’ ἄν, ὥστε τοῖς αἰδοίοισι δρόσος καὶ χνοῦς
ὥσπερ μήλοισιν ἐπήνθει· οὐδ’ ἂν μαλακὴν φυρασάμενος τὴν
φωνὴν πρὸς τὸν ἐραστὴν αὐτὸς ἑαυτὸν προαγωγεύων τοῖς
ὀφθαλμοῖς ἐβάδιζεν, οὐδ’ ἀνελέσθαι δειπνοῦντ’ ἐξῆν καὶ
κεφάλαιον ῥαφανῖδος, οὐδ’ ἄννηθον τῶν πρεσβυτέρων ἁρπάζειν
οὐδὲ σέλινον, οὐδ’ ὀψοφαγεῖν οὐδὲ κιχλίζειν οὐδ’ ἴσχειν
τὼ πόδ’ ἐναλλάξ. ἀρχαῖά γε καὶ Διιπολιώδη καὶ τεττίγων
ἀνάμεστα καὶ Κηκείδου καὶ Βουφονίων. ἀλλ’ οὖν ταῦτ’ ἐστὶν
ἐκεῖνα, ἐξ ὧν ἄνδρας Μαραθωνομάχας ἡμὴ παίδευσις ἔθρεψεν.
σὺ δὲ τοὺς νῦν εὐθὺς ἐν ἱματίοισι διδάσκεις ἐντετυλίχθαι·
ὥστε μ’ ἀπάγχεσθ’, ὅταν ὀρχεῖσθαι Παναθηναίοις δέον αὐτοὺς
τὴν ἀσπίδα τῆς κωλῆς προέχων ἀμελῇ τῆς Τριτογενείας. πρὸς
ταῦτ’ ὦ μειράκιον θαρρῶν ἐμὲ τὸν κρείττω λόγον αἱροῦ·
κἀπιστήσει μισεῖν ἀγορὰν καὶ βαλανείων ἀπέχεσθαι, καὶ τοῖς
αἰσχροῖς αἰσχύνεσθαι, κἂν σκώπτῃ τίς σε φλέγεσθαι· καὶ τῶν
θάκων τοῖς πρεσβυτέροις ὑπανίστασθαι προσιοῦσιν, καὶ μὴ περὶ
τοὺς σαυτοῦ γονέας σκαιουργεῖν, ἄλλο τε μηδὲν αἰσχρὸν
ποιεῖν, ὅτι τῆς αἰδοῦς μέλλεις τἄγαλμ’ ἀναπλάττειν· μηδ’
εἰς ὀρχηστρίδος εἰσᾴττειν, ἵνα μὴ πρὸς ταῦτα κεχηνὼς
μήλῳ βληθεὶς ὑπὸ πορνιδίου τῆς εὐκλείας ἀποθραυσθῇς· μηδ’
ἀντειπεῖν τῷ πατρὶ μηδέν, μηδ’ Ἰαπετὸν καλέσαντα
μνησικακῆσαι τὴν ἡλικίαν ἐξ ἧς ἐνεοττοτροφήθης. εἰ ταῦτ’
ὦ μειράκιον πείσει τούτῳ, νὴ τὸν Διόνυσον τοῖς Ἱπποκράτους
υἱέσιν εἴξεις καὶ σε καλοῦσι βλιτομάμμαν. ἀλλ’ οὖν λιπαρός
γε καὶ εὐανθὴς ἐν γυμνασίοις διατρίψεις, οὐ στωμύλλων κατὰ
τὴν ἀγορὰν τριβολεκτράπελ’ οἷάπερ οἱ νῦν, οὐδ’ ἑλκόμενος
περὶ πραγματίου γλισχραντιλογεξεπιτρίπτου· ἀλλ’ εἰς Ἀκαδήμειαν
κατιὼν ὑπὸ ταῖς μορίαις ἀποθρέξει στεφανωσάμενος καλάμῳ
λευκῷ μετὰ σώφρονος ἡλικιώτου, μίλακος ὄζων καὶ
ἀπραγμοσύνης καὶ λεύκης φυλλοβολούσης, ἦρος ἐν ὥρᾳ χαίρων,
ὁπόταν πλάτανος πτελέᾳ ψιθυρίζῃ. ἢν ταῦτα ποιῇς ἁγὼ
φράζω, καὶ πρὸς τούτοις προσέχῃς τὸν νοῦν, ἕξεις ἀεὶ
στῆθος λιπαρόν, χροιὰν λαμπράν, ὤμους μεγάλους, γλῶτταν
βαιάν, πυγὴν μεγάλην, πόσθην μικράν. ἢν δ’ ἅπερ οἱ νῦν
ἐπιτηδεύῃς, πρῶτα μὲν ἕξεις χροιὰν ὠχράν, ὤμους μικρούς,
στῆθος λεπτόν, γλῶτταν μεγάλην, πυγὴν μικράν, κωλῆν μεγάλην,
ψήφισμα μακρόν, καὶ σ’ ἀναπείσει τὸ μὲν αἰσχρὸν ἅπαν καλὸν
ἡγεῖσθαι, τὸ καλὸν δ’ αἰσχρόν· καὶ πρὸς τούτοις τῆς
Ἀντιμάχου καταπυγοσύνης ἀναπλήσει. ὦ καλλίπυργον σοφίαν
κλεινοτάτην ἐπασκῶν, ὡς ἡδύ σου τοῖσι λόγοις σῶφρον ἔπεστιν
ἄνθος. †εὐδαίμονες δ’ ἦσαν ἄρ’ οἱ ζῶντες τότ’ ἐπὶ τῶν
προτέρων†· πρὸς τάδε σ’ ὦ κομψοπρεπῆ μοῦσαν ἔχων, δεῖ σε
λέγειν τι καινόν, ὡς ηὐδοκίμηκεν ἁνήρ. δεινῶν δέ σοι
βουλευμάτων ἔοικε δεῖν πρὸς αὐτόν, εἴπερ τὸν ἄνδρ’
ὑπερβαλεῖ καὶ μὴ γέλωτ’ ὀφλήσεις. καὶ μὴν πάλαι γ’
ἐπνιγόμην τὰ σπλάγχνα κἀπεθύμουν ἅπαντα ταῦτ’ ἐναντίαις
γνώμαισι συνταράξαι. ἐγὼ γὰρ ἥττων μὲν λόγος δῑ αὐτὸ
τοῦτ’ ἐκλήθην ἐν τοῖσι φροντισταῖσιν, ὅτι πρώτιστος
ἐπενόησα τοῖσιν νόμοις καὶ ταῖς δίκαις τἀναντί’ ἀντιλέξαι.
καὶ τοῦτο πλεῖν ἢ μυρίων ἔστ’ ἄξιον στατήρων, αἱρούμενον
τοὺς ἥττονας λόγους ἔπειτα νικᾶν. σκέψαι δὲ τὴν παίδευσιν
ᾗ πέποιθεν ὡς ἐλέγξω, ὅστις σε θερμῷ φησι λοῦσθαι πρῶτον
οὐκ ἐάσειν. καίτοι τίνα γνώμην ἔχων ψέγεις τὰ θερμὰ
λουτρά; ὁτιὴ κάκιστόν ἐστι καὶ δειλὸν ποιεῖ τὸν ἄνδρα.
ἐπίσχες· εὐθὺς γάρ σ’ ἔχω μέσον λαβὼν ἄφυκτον. καί μοι
φράσον, τῶν τοῦ Διὸς παίδων τίν’ ἄνδρ’ ἄριστον ψυχὴν
νομίζεις, εἰπέ, καὶ πλείστους πόνους πονῆσαι. ἐγὼ μὲν
οὐδέν’ Ἡρακλέους βελτίον’ ἄνδρα κρίνω. ποῦ ψυχρὰ δῆτα
πώποτ’ εἶδες Ἡράκλεια λουτρά; καίτοι τίς ἀνδρειότερος ἦν;
ταῦτ’ ἐστὶ ταῦτ’ ἐκεῖνα, ἃ τῶν νεανίσκων ἀεὶ δῑ ἡμέρας
λαλούντων πλῆρες τὸ βαλανεῖον ποιεῖ, κενὰς δὲ τὰς παλαίστρας.
εἶτ’ ἐν ἀγορᾷ τὴν διατριβὴν ψέγεις· ἐγὼ δ’ ἐπαινῶ. εἰ
γὰρ πονηρὸν ἦν, Ὅμηρος οὐδέποτ’ ἂν ἐποίει τὸν Νέστορ’
ἀγορητὴν ἂν οὐδὲ τοὺς σοφοὺς ἅπαντας. ἄνειμι δῆτ’
ἐντεῦθεν ἐς τὴν γλῶτταν, ἣν ὁδὶ μὲν οὔ φησι χρῆναι τοὺς
νέους ἀσκεῖν, ἐγὼ δέ φημι. καὶ σωφρονεῖν αὖ φησι χρῆναι·
δύο κακὼ μεγίστω. ἐπεὶ σὺ διὰ τὸ σωφρονεῖν τῷ πώποτ’
εἶδες ἤδη ἀγαθάν τι γενόμενον, φράσον, καί μ’ ἐξέλεγξον
εἰπών. πολλοῖς. ὁ γοῦν Πηλεὺς ἔλαβε διὰ τοῦτο τὴν
μάχαιραν. μάχαιραν; ἀστεῖόν γε κέρδος ἔλαβεν ὁ κακοδαίμων.
Ὑπέρβολος δ’ οὑκ τῶν λύχνων πλεῖν ἢ τάλαντα πολλὰ εἴληφε
διὰ πονηρίαν, ἀλλ’ οὐ μὰ Δί’ οὐ μάχαιραν. καὶ τὴν Θέτιν γ’
ἔγημε διὰ τὸ σωφρονεῖν ὁ Πηλεύς. κᾆτ’ ἀπολιποῦσά γ’
αὐτὸν ᾤχετ’· οὐ γὰρ ἦν ὑβριστὴς οὐδ’ ἡδὺς ἐν τοῖς
στρώμασιν τὴν νύκτα παννυχίζειν· γυνὴ δὲ σιναμωρουμένη χαίρει·
σὺ δ’ εἶ Κρόνιππος. σκέψαι γὰρ ὦ μειράκιον ἐν τῷ
σωφρονεῖν ἅπαντα ἅνεστιν, ἡδονῶν θ’ ὅσων μέλλεις
ἀποστερεῖσθαι, παίδων γυναικῶν κοττάβων ὄψων πότων κιχλισμῶν.
καίτοι τί σοι ζῆν ἄξιον, τούτων ἐὰν στερηθῇς; εἶεν.
πάρειμ’ ἐντεῦθεν ἐς τὰς τῆς φύσεως ἀνάγκας. ἥμαρτες,
ἠράσθης, ἐμοίχευσάς τι, κᾆτ’ ἐλήφθης· ἀπόλωλας· ἀδύνατος
γὰρ εἶ λέγειν. ἐμοὶ δ’ ὁμιλῶν χρῶ τῇ φύσει, σκίρτα,
γέλα, νόμιζε μηδὲν αἰσχρόν. μοιχὸς γὰρ ἢν τύχῃς ἁλούς,
τάδ’ ἀντερεῖς πρὸς αὐτόν, ὡς οὐδὲν ἠδίκηκας· εἶτ’ ἐς
τὸν Δί’ ἐπανενεγκεῖν, κἀκεῖνος ὡς ἥττων ἔρωτός ἐστι καὶ
γυναικῶν· καίτοι σὺ θνητὸς ὢν θεοῦ πῶς μεῖζον ἂν δύναιο;
τί δ’ ἢν ῥαφανιδωθῇ πιθόμενός σοι τέφρᾳ τε τιλθῇ, ἕξει
τινὰ γνώμην λέγειν τὸ μὴ εὐρύπρωκτος εἶναι; ἢν δ’
εὐρύπρωκτος ᾖ, τί πείσεται κακόν; τί μὲν οὖν ἂν ἔτι
μεῖζον πάθοι τούτου ποτέ; τί δῆτ’ ἐρεῖς, ἢν τοῦτο νικηθῇς
ἐμοῦ; σιγήσομαι. τί δ’ ἄλλο; φέρε δή μοι φράσον·
συνηγοροῦσιν ἐκ τίνων; ἐξ εὐρυπρώκτων. πείθομαι. τί δαί;
τραγῳδοῦσ’ ἐκ τίνων; ἐξ εὐρυπρώκτων. εὖ λέγεις. δημηγοροῦσι
δ’ ἐκ τίνων; ἐξ εὐρυπρώκτων. ἆρα δῆτ’ ἔγνωκας ὡς οὐδὲν
λέγεις; καὶ τῶν θεατῶν ὁπότεροι πλείους σκόπει. καὶ δὴ
σκοπῶ. τί δῆθ’ ὁρᾷς; πολὺ πλείονας νὴ τοὺς θεοὺς τοὺς
εὐρυπρώκτους· τουτονὶ γοῦν οἶδ’ ἐγὼ κἀκεινονὶ καὶ τὸν
κομήτην τουτονί. τί δῆτ’ ἐρεῖς; ἡττήμεθ’· ὦ κινούμενοι
πρὸς τῶν θεῶν δέξασθέ μου θοἰμάτιον, ὡς ἐξαυτομολῶ πρὸς
ὑμᾶς. τί δῆτα; πότερα τοῦτον ἀπάγεσθαι λαβὼν βούλει τὸν
υἱόν, ἢ διδάσκω σοι λέγειν; δίδασκε καὶ κόλαζε καὶ μέμνησ’
ὅπως εὖ μοι στομώσεις αὐτόν, ἐπὶ μὲν θάτερα οἷον
δικιδίοις, τὴν δ’ ἑτέραν αὐτοῦ γνάθον στόμωσον οἵαν ἐς τὰ
μείζω πράγματα. ἀμέλει κομιεῖ τοῦτον σοφιστὴν δεξιόν. ὠχρὸν
μὲν οὖν οἶμαί γε καὶ κακοδαίμονα. χωρεῖτέ νυν. οἶμαι δέ
σοι ταῦτα μεταμελήσειν. τοὺς κριτὰς ἃ κερδανοῦσιν, ἤν τι
τόνδε τὸν χορὸν ὠφελῶσ’ ἐκ τῶν δικαίων, βουλόμεσθ’ ἡμεῖς
φράσαι. πρῶτα μὲν γάρ, ἢν νεᾶν βούλησθ’ ἐν ὥρᾳ τοὺς
ἀγρούς, ὕσομεν πρώτοισιν ὑμῖν, τοῖσι δ’ ἄλλοις ὕστερον.
εἶτα τὸν καρπὸν τεκούσας ἀμπέλους φυλάξομεν, ὥστε μήτ’
αὐχμὸν πιέζειν μήτ’ ἄγαν ἐπομβρίαν. ἢν δ’ ἀτιμάσῃ τις
ἡμᾶς θνητὸς ὢν οὔσας θεάς, προσεχέτω τὸν νοῦν, πρὸς ἡμῶν
οἷα πείσεται κακά, λαμβάνων οὔτ’ οἶνον οὔτ’ ἄλλ’ οὐδὲν
ἐκ τοῦ χωρίου. ἡνίκ’ ἂν γὰρ αἵ τ’ ἐλαῖαι βλαστάνωσ’ αἵ
τ’ ἄμπελοι, ἀποκεκόψονται· τοιαύταις σφενδόναις παιήσομεν. ἢν
δὲ πλινθεύοντ’ ἴδωμεν, ὕσομεν καὶ τοῦ τέγους τὸν κέραμον
αὐτοῦ χαλάζαις στρογγύλαις συντρίψομεν. κἂν γαμῇ ποτ’ αὐτὸς
ἢ τῶν ξυγγενῶν ἢ τῶν φίλων, ὕσομεν τὴν νύκτα πᾶσαν·
ὥστ’ ἴσως βουλήσεται κἂν ἐν Αἰγύπτῳ τυχεῖν ὢν μᾶλλον
ἢ κρῖναι κακῶς. πέμπτη, τετράς, τρίτη, μετὰ ταύτην δευτέρα,
εἶθ’ ἣν ἐγὼ μάλιστα πασῶν ἡμερῶν δέδοικα καὶ πέφρικα καὶ
βδελύττομαι, εὐθὺς μετὰ ταύτην ἔσθ’ ἕνη τε καὶ νέα. πᾶς
γάρ τις ὀμνὺς οἷς ὀφείλων τυγχάνω, θείς μοι πρυτανεῖ’
ἀπολεῖν μέ φησι κἀξολεῖν, κἀμοῦ μέτριά τε καὶ δίκαῑ
αἰτουμένου, ‘ὦ δαιμόνιε τὸ μέν τι νυνὶ μὴ λάβῃς, τὸ δ’
ἀναβαλοῦ μοι, τὸ δ’ ἄφεσ’, οὔ φασίν ποτε οὕτως ἀπολήψεσθ’,
ἀλλὰ λοιδοροῦσί με ὡς ἄδικός εἰμι, καὶ δικάσεσθαί φασί
μοι. νῦν οὖν δικαζέσθων· ὀλίγον γάρ μοι μέλει, εἴπερ
μεμάθηκεν εὖ λέγειν Φειδιππίδης. τάχα δ’ εἴσομαι κόψας τὸ
φροντιστήριον. παῖ, ἠμί, παῖ παῖ. Στρεψιάδην ἀσπάζομαι.
κἄγωγέ σ’· ἀλλὰ τουτονὶ πρῶτον λαβέ· χρὴ γὰρ ἐπιθαυμάζειν
τι τὸν διδάσκαλον. καί μοι τὸν υἱὸν εἰ μεμάθηκε τὸν λόγον
ἐκεῖνον εἴφ’ ὃν ἀρτίως εἰσήγαγες. μεμάθηκεν. εὖ γ’ ὦ
παμβασίλεῑ Ἀπαιόλη. ὥστ’ ἀποφύγοις ἂν ἥντιν’ ἂν βούλῃ
δίκην. κεἰ μάρτυρες παρῆσαν, ὅτ’ ἐδανειζόμην; πολλῷ γε
μᾶλλον, κἂν παρῶσι χίλιοι. βοάσομαί τἄρα τὰν ὑπέρτονον
βοάν. ἰὼ κλάετ’ ὦ ’βολοστάται αὐτοί τε καὶ τἀρχαῖα καὶ
τόκοι τόκων· οὐδὲν γὰρ ἄν με φλαῦρον ἐργάσαισθ’ ἔτι,
οἷος ἐμοὶ τρέφεται τοῖσδ’ ἐνὶ δώμασι παῖς, ἀμφήκει
γλώττῃ λάμπων, πρόβολος ἐμός, σωτὴρ δόμοις, ἐχθροῖς βλάβη,
λυσανίας πατρῴων μεγάλων κακῶν· ὃν κάλεσον τρέχων ἔνδοθεν
ὡς ἐμέ. ὦ τέκνον ὦ παῖ ἔξελθ’ οἴκων, ἄιε σοῦ πατρός.
ὅδ’ ἐκεῖνος ἀνήρ. ὦ φίλος ὦ φίλος. ἄπιθι συλλαβών. ἰὼ
ἰὼ τέκνον, ἰὼ ἰοῦ ἰοῦ. ὡς ἥδομαί σου πρῶτα τὴν χρόαν
ἰδών. νῦν μέν γ’ ἰδεῖν εἶ πρῶτον ἐξαρνητικὸς
κἀντιλογικός, καὶ τοῦτο τοὐπιχώριον ἀτεχνῶς ἐπανθεῖ, τὸ
‘τί λέγεις σύ;’ καὶ δοκεῖν ἀδικοῦντ’ ἀδικεῖσθαι καὶ
κακουργοῦντ’ οἶδ’ ὅτι· ἐπὶ τοῦ προσώπου τ’ ἐστὶν Ἀττικὸν
βλέπος. νῦν οὖν ὅπως σώσεις μ’, ἐπεὶ κἀπώλεσας. φοβεῖ δὲ
δὴ τί; τὴν ἕνην τε καὶ νέαν. ἕνη γάρ ἐστι καὶ νέα τις
ἡμέρα; εἰς ἥν γε θήσειν τὰ πρυτανεῖά φασί μοι. ἀπολοῦσ’
ἄρ’ αὔθ’ οἱ θέντες· οὐ γὰρ ἔσθ’ ὅπως μί’ ἡμέρα γένοιτ’
ἂν ἡμέρα δύο. οὐκ ἂν γένοιτο; πῶς γάρ; εἰ μή πέρ γ’
ἅμα αὑτὴ γένοιτ’ ἂν γραῦς τε καὶ νέα γυνή. καὶ μὴν
νενόμισταί γ’. οὐ γάρ, οἶμαι, τὸν νόμον ἴσασιν ὀρθῶς ὅ
τι νοεῖ. νοεῖ δὲ τί; ὁ Σόλων ὁ παλαιὸς ἦν φιλόδημος τὴν
φύσιν. τουτὶ μὲν οὐδέν πω πρὸς ἕνην τε καὶ νέαν. ἐκεῖνος
οὖν τὴν κλῆσιν ἐς δύ’ ἡμέρας ἔθηκεν, ἔς γε τὴν ἕνην τε
καὶ νέαν, ἵν’ αἱ θέσεις γίγνοιντο τῇ νουμηνίᾳ. ἵνα δὴ
τί τὴν ἕνην προσέθηχ’; ἵν’ ὦ μέλε παρόντες οἱ φεύγοντες
ἡμέρᾳ μιᾷ πρότερον ἀπαλλάττοινθ’ ἑκόντες, εἰ δὲ μή,
ἕωθεν ὑπανιῷντο τῇ νουμηνία. πῶς οὐ δέχονται δῆτα τῇ
νουμηνίᾳ ἁρχαὶ τὰ πρυτανεῖ’, ἀλλ’ ἕνῃ τε καὶ νέᾳ; ὅπερ
οἱ προτένθαι γὰρ δοκοῦσί μοι ποιεῖν· ὅπως τάχιστα τὰ
πρυτανεῖ’ ὑφελοίατο, διὰ τοῦτο προὐτένθευσαν ἡμέρᾳ μιᾷ.
εὖ γ’· ὦ κακοδαίμονες, τί κάθησθ’ ἀβέλτεροι, ἡμέτερα κέρδη
τῶν σοφῶν ὄντες, λίθοι, ἀριθμός, πρόβατ’ ἄλλως, ἀμφορῆς
νενησμένοι; ὥστ’ εἰς ἐμαυτὸν καὶ τὸν υἱὸν τουτονὶ ἐπ’
εὐτυχίαισιν ᾀστέον μοὐγκώμιον. ‘μάκαρ ὦ Στρεψίαδες, αὐτός
τ’ ἔφυς ὡς σοφὸς χοἶον τὸν υἱὸν τρέφεις,’ φήσουσι δή μ’
οἱ φίλοι χοἰ δημόται ζηλοῦντες ἡνίκ’ ἂν σὺ νικᾷς λέγων
τὰς δίκας. ἀλλ’ εἰσάγων σε βούλομαι πρῶτον ἑστιᾶσαι. εἶτ’
ἄνδρα τῶν αὑτοῦ τι χρὴ προϊέναι; οὐδέποτέ γ’, ἀλλὰ
κρεῖττον εὐθὺς ἦν τότε ἀπερυθριᾶσαι μᾶλλον ἢ σχεῖν
πράγματα, ὅτε τῶν ἐμαυτοῦ γ’ ἕνεκα νυνὶ χρημάτων ἕλκω σε
κλητεύσοντα, καὶ γενήσομαι ἐχθρὸς ἔτι πρὸς τούτοισιν ἀνδρὶ
δημότῃ. ἀτὰρ οὐδέποτέ γε τὴν πατρίδα καταισχυνῶ ζῶν, ἀλλὰ
καλοῦμαι Στρεψιάδην — τίς οὑτοσί; ἐς τὴν ἕνην τε καὶ νέαν.
μαρτύρομαι, ὅτι ἐς δύ’ εἶπεν ἡμέρας. τοῦ χρήματος; τῶν
δώδεκα μνῶν, ἃς ἔλαβες ὠνούμενος τὸν ψαρὸν ἵππον. ἵππον;
οὐκ ἀκούετε; ὃν πάντες ὑμεῖς ἴστε μισοῦνθ’ ἱππικήν. καὶ
νὴ Δί’ ἀποδώσειν γ’ ἐπώμνυς τοὺς θεούς. μὰ τὸν Δί’ οὐ γάρ
πω τότ’ ἐξηπίστατο Φειδιππίδης μοι τὸν ἀκατάβλητον λόγον. νῦν
δὲ διὰ τοῦτ’ ἔξαρνος εἶναι διανοεῖ; τί γὰρ ἄλλ’ ἂν
ἀπολαύσαιμι τοῦ μαθήματος; καὶ ταῦτ’ ἐθελήσεις ἀπομόσαι μοι
τοὺς θεοὺς ἵν’ ἂν κελεύσω ’γώ σε; τοὺς ποίους θεούς; τὸν
Δία, τὸν Ἑρμῆν, τὸν Ποσειδῶ. νὴ Δία κἂν προσκαταθείην γ’
ὥστ’ ὀμόσαι τριώβολον. ἀπόλοιο τοίνυν ἕνεκ’ ἀναιδείας
ἔτι. ἁλσὶν διασμηχθεὶς ὄναιτ’ ἂν οὑτοσί. οἴμ’ ὡς
καταγελᾷς. ἓξ χοᾶς χωρήσεται. οὔ τοι μὰ τὸν Δία τὸν μέγαν
καὶ τοὺς θεοὺς ἐμοῦ καταπροίξει. θαυμασίως ἥσθην θεοῖς, καὶ
Ζεὺς γέλοιος ὀμνύμενος τοῖς εἰδόσιν. ἦ μὴν σὺ τούτων τῷ
χρόνῳ δώσεις δίκην. ἀλλ’ εἴτ’ ἀποδώσεις μοι τὰ χρήματ’
εἴτε μή, ἀπόπεμψον ἀποκρινάμενος. ἔχε νυν ἥσυχος. ἐγὼ
γὰρ αὐτίκ’ ἀποκρινοῦμαί σοι σαφῶς. τί σοι δοκεῖ δράσειν;
ἀποδώσειν μοι δοκεῖ. ποῦ ’σθ’ οὗτος ἁπαιτῶν με τἀργύριον;
λέγε τουτὶ τί ἔστι; τοῦθ’ ὅ τι ἐστί; κάρδοπος. ἔπειτ’
ἀπαιτεῖς τἀργύριον τοιοῦτος ὤν; οὐκ ἂν ἀποδοίην οὐδ’ ἂν
ὀβολὸν οὐδενί, ὅστις καλέσειε κάρδοπον τὴν καρδόπην. οὐκ
ἄρ’ ἀποδώσεις; οὐχ ὅσον γέ μ’ εἰδέναι. οὔκουν ἀνύσας τι
θᾶττον ἀπολιταργιεῖς ἀπὸ τῆς θύρας; ἄπειμι, καὶ τοῦτ’
ἴσθ’ ὅτι θήσω πρυτανεῖ’ ἢ μηκέτι ζῴην ἐγώ. καὶ
προσαπολεῖς ἄρ’ αὐτὰ πρὸς ταῖς δώδεκα. καίτοι σε τοῦτό γ’
οὐχὶ βούλομαι παθεῖν, ὁτιὴ ’κάλεσας εὐηθικῶς τὴν κάρδοπον.
ἰώ μοί μοι. ἔα. τίς οὑτοσί ποτ’ ἔσθ’ ὁ θρηνῶν; οὔτι που
τῶν Καρκίνου τις δαιμόνων ἐφθέγξατο; τί δ’ ὅστις εἰμὶ τοῦτο
βούλεσθ’ εἰδέναι; ἀνὴρ κακοδαίμων. κατὰ σεαυτόν νυν τρέπου.
ὦ σκληρὲ δαῖμον, ὦ τύχαι θραυσάντυγες ἵππων ἐμῶν, ὦ
Παλλὰς ὥς μ’ ἀπώλεσας. τί δαί σε Τληπόλεμός ποτ’ εἴργασται
κακόν; μὴ σκῶπτέ μ’ ὦ τᾶν, ἀλλά μοι τὰ χρήματα τὸν υἱὸν
ἀποδοῦναι κέλευσον ἅλαβεν, ἄλλως τε μέντοι καὶ κακῶς
πεπραγότι. τὰ ποῖα ταῦτα χρήμαθ’; ἁδανείσατο. κακῶς ἄρ’
ὄντως εἶχες, ὥς γ’ ἐμοὶ δοκεῖς. ἵππους ἐλαύνων ἐξέπεσον
νὴ τοὺς θεούς. τί δῆτα ληρεῖς ὥσπερ ἀπ’ ὄνου καταπεσών;
ληρῶ, τὰ χρήματ’ ἀπολαβεῖν εἰ βούλομαι; οὐκ ἔσθ’ ὅπως σύ
γ’ αὐτὸς ὑγιαίνεις. τί δαί; τὸν ἐγκέφαλον ὥσπερ σεσεῖσθαί
μοι δοκεῖς. σὺ δὲ νὴ τὸν Ἑρμῆν προσκεκλήσεσθαί γέ μοι, εἰ
μὴ ’ποδώσεις τἀργύριον. κάτειπέ νυν, πότερα νομίζεις καινὸν
ἀεὶ τὸν Δία ὕειν ὕδωρ ἑκάστοτ’, ἢ τὸν ἥλιον ἕλκειν
κάτωθεν ταὐτὸ τοῦθ’ ὕδωρ πάλιν; οὐκ οἶδ’ ἔγωγ’ ὁπότερον,
οὐδέ μοι μέλει. πῶς οὖν ἀπολαβεῖν τἀργύριον δίκαιος εἶ,
εἰ μηδὲν οἶσθα τῶν μετεώρων πραγμάτων; ἀλλ’ εἰ σπανίζεις,
τἀργυρίου μοι τὸν τόκον ἀπόδοτε· τοῦτο δ’ ἔσθ’ ὁ τόκος τί
θηρίον; τί δ’ ἄλλο γ’ ἢ κατὰ μῆνα καὶ καθ’ ἡμέραν πλέον
πλέον τἀργύριον ἀεὶ γίγνεται ὑπορρέοντος τοῦ χρόνου; καλῶς
λέγεις. τί δῆτα; τὴν θάλατταν ἔσθ’ ὅτι πλείονα νυνὶ
νομίζεις ἢ πρὸ τοῦ; μὰ Δί’ ἀλλ’ ἴσην. οὐ γὰρ δίκαιον
πλείον’ εἶναι. κᾆτα πῶς αὕτη μὲν ὦ κακόδαιμον οὐδὲν
γίγνεται ἐπιρρεόντων τῶν ποταμῶν πλείων, σὺ δὲ ζητεῖς
ποιῆσαι τἀργύριον πλεῖον τὸ σόν; οὐκ ἀποδιώξει σαυτὸν ἀπὸ
τῆς οἰκίας; φέρε μοι τὸ κέντρον. ταῦτ’ ἐγὼ μαρτύρομαι.
ὕπαγε. τί μέλλεις; οὐκ ἐλᾷς ὦ σαμφόρα; ταῦτ’ οὐχ ὕβρις
δῆτ’ ἐστίν; ᾄξεις; ἐπιαλῶ κεντῶν ὑπὸ τὸν πρωκτόν σε τὸν
σειραφόρον. φεύγεις; ἔμελλόν σ’ ἆρα κινήσειν ἐγὼ αὐτοῖς
τροχοῖς τοῖς σοῖσι καὶ ξυνωρίσιν. οἷον τὸ πραγμάτων ἐρᾶν
φλαύρων· ὁ γὰρ γέρων ὅδ’ ἐρασθεὶς ἀποστερῆσαι βούλεται τὰ
χρήμαθ’ ἁδανείσατο· κοὐκ ἔσθ’ ὅπως οὐ τήμερον λήψεταί τι
πρᾶγμ’, ὃ τοῦτον ποιήσει τὸν σοφιστὴν [ἴσως,] ἀνθ’ ὧν
πανουργεῖν ἤρξατ’, ἐξαίφνης λαβεῖν κακόν τι. οἶμαι γὰρ
αὐτὸν αὐτίχ’ εὑρήσειν ὅπερ πάλαι ποτ’ †ἐπεζήτει† εἶναι
τὸν υἱὸν δεινόν οἱ γνώμας ἐναντίας λέγειν τοῖσιν δικαίοις,
ὥστε νικᾶν ἅπαντας οἷσπερ ἂν ξυγγένηται, κἂν λέγῃ
παμπόνηρ’. ἴσως δ’ ἴσως βουλήσεται κἄφωνον αὐτὸν εἶναι.
ἰοὺ ἰού. ὦ γείτονες καὶ ξυγγενεῖς καὶ δημόται, ἀμυνάθετέ
μοι τυπτομένῳ πάσῃ τέχνῃ. οἴμοι κακοδαίμων τῆς κεφαλῆς καὶ
τῆς γνάθου. ὦ μιαρὲ τύπτεις τὸν πατέρα; φήμ’ ὦ πάτερ.
ὁρᾶθ’ ὁμολογοῦνθ’ ὅτι με τύπτει. καὶ μάλα. ὦ μιαρὲ καὶ
πατραλοῖα καὶ τοιχωρύχε. αὖθίς με ταὐτὰ ταῦτα καὶ πλείω
λέγε. ἆρ’ οἶσθ’ ὅτι χαίρω πόλλ’ ἀκούων καὶ κακά; ὦ
λακκόπρωκτε. πάττε πολλοῖς τοῖς ῥόδοις. τὸν πατέρα τύπτεις;
κἀποφανῶ γε νὴ Δία ὡς ἐν δίκῃ σ’ ἔτυπτον. ὦ μιαρώτατε,
καὶ πῶς γένοιτ’ ἂν πατέρα τύπτειν ἐν δίκῃ; ἔγωγ’
ἀποδείξω καί σε νικήσω λέγων. τουτὶ σὺ νικήσεις; πολύ γε καὶ
ῥᾳδίως. ἑλοῦ δ’ ὁπότερον τοῖν λόγοιν βούλει λέγειν. ποίοιν
λόγοιν; τὸν κρείττον’ ἢ τὸν ἥττονα. ἐδιδαξάμην μέντοι σε
νὴ Δί’ ὦ μέλε τοῖσιν δικαίοις ἀντιλέγειν, εἰ ταῦτά γε
μέλλεις ἀναπείσειν, ὡς δίκαιον καὶ καλὸν τὸν πατέρα τύπτεσθ’
ἐστὶν ὑπὸ τῶν υἱέων. ἀλλ’ οἴομαι μέντοι σ’ ἀναπείσειν,
ὥστε γε οὐδ’ αὐτὸς ἀκροασάμενος οὐδὲν ἀντερεῖς. καὶ μὴν
ὅ τι καὶ λέξεις ἀκοῦσαι βούλομαι. σὸν ἔργον ὦ πρεσβῦτα
φροντίζειν ὅπῃ τὸν ἄνδρα κρατήσεις, ὡς οὗτος, εἰ μή τῳ
’πεποίθειν, οὐκ ἂν ἦν οὕτως ἀκόλαστος. ἀλλ’ ἔσθ’ ὅτῳ
θρασύνεται· δῆλόν γε τἀνθρώπου ’στὶ τὸ λῆμα. ἀλλ’ ἐξ ὅτου
τὸ πρῶτον ἤρξαθ’ ἡ μάχη γενέσθαι, ἤδη λέγειν χρὴ πρὸς
χορόν· πάντως δὲ τοῦτο δράσεις. καὶ μὴν ὅθεν γε πρῶτον
ἠρξάμεσθα λοιδορεῖσθαι ἐγὼ φράσω· ’πειδὴ γὰρ εἱστιώμεθ’,
ὥσπερ ἴστε, πρῶτον μὲν αὐτὸν τὴν λύραν λαβόντ’ ἐγὼ
’κέλευσα ᾆσαι Σιμωνίδου μέλος, τὸν Κριὸν ὡς ἐπέχθη. ὁ δ’
εὐθέως ἀρχαῖον εἶν’ ἔφασκε τὸ κιθαρίζειν ᾄδειν τε
πίνονθ’ ὡσπερεὶ κάχρυς γυναῖκ’ ἀλοῦσαν. οὐ γὰρ τότ’ εὐθὺς
χρῆν σ’ ἄρα τύπτεσθαί τε καὶ πατεῖσθαι, ᾄδειν κελεύονθ’
ὡσπερεὶ τέττιγας ἑστιῶντα; τοιαῦτα μέντοι καὶ τότ’ ἔλεγεν
ἔνδον οἷάπερ νῦν, καὶ τὸν Σιμωνίδην ἔφασκ’ εἶναι κακὸν
ποιητήν. κἀγὼ μόλις μὲν ἀλλ’ ὅμως ἠνεσχόμην τὸ πρῶτον·
ἔπειτα δ’ ἐκέλευσ’ αὐτὸν ἀλλὰ μυρρίνην λαβόντα τῶν
Αἰσχύλου λέξαι τί μοι· κᾆθ’ οὗτος εὐθὺς εἶπεν· ‘ἐγὼ
γὰρ Αἰσχύλον νομίζω πρῶτον ἐν ποιηταῖς, ψόφου πλέων
ἀξύστατον στόμφακα κρημνοποιόν;’ κἀνταῦθα πῶς οἴεσθέ μου
τὴν καρδίαν ὀρεχθεῖν; ὅμως δὲ τὸν θυμὸν δακὼν ἔφην, ‘σὺ
δ’ ἀλλὰ τούτων λέξον τι τῶν νεωτέρων, ἅττ’ ἐστὶ τὰ σοφὰ
ταῦτα.’ ὁ δ’ εὐθὺς ᾖσ’ Εὐριπίδου ῥῆσίν τιν’, ὡς ἐκίνει
ἀδελφὸς ὦλεξίκακε τὴν ὁμομητρίαν ἀδελφήν. κἀγὼ οὐκέτ’
ἐξηνεσχόμην, ἀλλ’ εὐθέως ἀράττω πολλοῖς κακοῖς καἰσχροῖσι·
κᾆτ’ ἐντεῦθεν, οἷον εἰκός, ἔπος πρὸς ἔπος ἠρειδόμεσθ’·
εἶθ’ οὗτος ἐπαναπηδᾶ, κἄπειτ’ ἔφλα με κἀσπόδει κἄπνιγε
κἀπέθλιβεν. οὔκουν δικαίως, ὅστις οὐκ Εὐριπίδην ἐπαινεῖς
σοφώτατον; σοφώτατόν γ’ ἐκεῖνον·ὦ — τί σ’ εἴπω; ἀλλ’
αὖθις αὖ τυπτήσομαι. νὴ τὸν Δί’ ἐν δίκῃ γ’ ἄν. καὶ πῶς
δικαίως; ὅστις ὦ ’ναίσχυντέ σ’ ἐξέθρεψα, αἰσθανόμενός σου
πάντα τραυλίζοντος, ὅ τι νοοίης. εἰ μέν γε βρῦν εἴποις,
ἐγὼ γνοὺς ἂν πιεῖν ἐπέσχον· μαμμᾶν δ’ ἂν αἰτήσαντος
ἧκόν σοι φέρων ἂν ἄρτον· κακκᾶν δ’ ἂν οὐκ ἔφθης φράσας,
κἀγὼ λαβὼν θύραζε ἐξέφερον ἂν καὶ προὐσχόμην σε· σὺ δ’
ἐμὲ νῦν ἀπάγχων βοῶντα καὶ κεκραγόθ’ ὅτι χεζητιῴην, οὐκ
ἔτλης ἔξω ’ξενεγκεῖν ὦ μιαρὲ θύραζέ μ’, ἀλλὰ πνιγόμενος
αὐτοῦ ’ποίησα κακκᾶν. οἶμαί γε τῶν νεωτέρων τὰς καρδίας
πηδᾶν ὅ τι λέξει. εἰ γὰρ τοιαῦτά γ’ οὗτος ἐξειργασμένος
λαλῶν ἀναπείσει, τὸ δέρμα τῶν γεραιτέρων λάβοιμεν ἂν ἀλλ’
οὐδ’ ἐρεβίνθου. σὸν ἔργον ὦ καινῶν ἐπῶν κινητὰ καὶ
μοχλευτὰ πειθώ τινα ζητεῖν, ὅπως δόξεις λέγειν δίκαια. ὡς
ἡδὺ καινοῖς πράγμασιν καὶ δεξιοῖς ὁμιλεῖν, καὶ τῶν
καθεστώτων νόμων ὑπερφρονεῖν δύνασθαι. ἐγὼ γὰρ ὅτε μὲν
ἱππικῇ τὸν νοῦν μόνῃ προσεῖχον, οὐδ’ ἂν τρί’ εἰπεῖν
ῥήμαθ’ οἷός τ’ ἦν πρὶν ἐξαμαρτεῖν· νυνὶ δ’ ἐπειδή μ’
οὑτοσὶ τούτων ἔπαυσεν αὐτός, γνώμαις δὲ λεπταῖς καὶ λόγοις
ξύνειμι καὶ μερίμναις, οἶμαι διδάξειν ὡς δίκαιον τὸν πατέρα
κολάζειν. ἵππευε τοίνυν νὴ Δί’, ὡς ἔμοιγε κρεῖττόν ἐστιν
ἵππων τρέφειν τέθριππον ἢ τυπτόμενον ἐπιτριβῆναι. ἐκεῖσε δ’
ὅθεν ἀπέσχισάς με τοῦ λόγου μέτειμι, καὶ πρῶτ’ ἐρήσομαί
σε τουτί· παῖδά μ’ ὄντ’ ἔτυπτες; ἔγωγέ σ’ εὐνοῶν τε καὶ
κηδόμενος. εἰπὲ δή μοι, οὐ κἀμέ σοι δίκαιόν ἐστιν εὐνοεῖν
ὁμοίως τύπτειν τ’, ἐπειδήπερ γε τοῦτ’ ἐστ’ εὐνοεῖν τὸ
τύπτειν; πῶς γὰρ τὸ μὲν σὸν σῶμα χρὴ πληγῶν ἀθῷον εἶναι,
τοὐμὸν δὲ μή; καὶ μὴν ἔφυν ἐλεύθερός γε κἀγώ. κλάουσι
παῖδες, πατέρα δ’ οὐ κλάειν δοκεῖς; ... φήσεις νομίζεσθαι σὺ
παιδὸς τοῦτο τοὔργον εἶναι· ἐγὼ δέ γ’ ἀντείποιμ’ ἂν ὡς
δὶς παῖδες οἱ γέροντες· εἰκὸς δὲ μᾶλλον τοὺς γέροντας ἢ
νέους τι κλάειν, ὅσῳπερ ἐξαμαρτάνειν ἧττον δίκαιον αὐτούς.
ἀλλ’ οὐδαμοῦ νομίζεται τὸν πατέρα τοῦτο πάσχειν. οὔκουν
ἀνὴρ ὁ τὸν νόμον θεὶς τοῦτον ἦν τὸ πρῶτον ὥσπερ σὺ
κἀγώ, καὶ λέγων ἔπειθε τοὺς παλαιούς; ἧττόν τι δῆτ’
ἔξεστι κἀμοὶ καινὸν αὖ τὸ λοιπὸν θεῖναι νόμον τοῖς
υἱέσιν, τοὺς πατέρας ἀντιτύπτειν; ὅσας δὲ πληγὰς εἴχομεν
πρὶν τὸν νόμον τεθῆναι, ἀφίεμεν, καὶ δίδομεν αὐτοῖς προῖκα
συγκεκόφθαι. σκέψαι δὲ τοὺς ἀλεκτρυόνας καὶ τἄλλα τὰ βοτὰ
ταυτί, ὡς τοὺς πατέρας ἀμύνεται· καίτοι τί διαφέρουσιν ἡμῶν
ἐκεῖνοι, πλήν γ’ ὅτι ψηφίσματ’ οὐ γράφουσιν; τί δῆτ’,
ἐπειδὴ τοὺς ἀλεκτρυόνας ἅπαντα μιμεῖ, οὐκ ἐσθίεις καὶ τὴν
κόπρον κἀπὶ ξύλου καθεύδεις; οὐ ταὐτὸν ὦ τᾶν ἐστίν, οὐδ’
ἂν Σωκράτει δοκοίη. πρὸς ταῦτα μὴ τύπτ’· εἰ δὲ μή, σαυτόν
ποτ’ αἰτιάσει. καὶ πῶς; ἐπεὶ σὲ μὲν δίκαιός εἰμ’ ἐγὼ
κολάζειν, σὺ δ’, ἢν γένηταί σοι, τὸν υἱόν. ἢν δὲ μὴ
γένηται, μάτην ἐμοὶ κεκλαύσεται, σὺ δ’ ἐγχανὼν τεθνήξεις.
ἐμοὶ μὲν ὦνδρες ἥλικες δοκεῖ λέγειν δίκαια· κἄμοιγε
συγχωρεῖν δοκεῖ τούτοισι τἀπιεικῆ. κλάειν γὰρ ἡμᾶς εἰκός
ἐστ’, ἢν μὴ δίκαια δρῶμεν. σκέψαι δὲ χἀτέραν ἔτι γνώμην.
ἀπὸ γὰρ καὶ μὴν ἴσως γ’ οὐκ ἀχθέσει παθὼν ἃ νῦν
πέπονθας. πῶς δή; δίδαξον γὰρ τί μ’ ἐκ τούτων ἐπωφελήσεις.
τὴν μητέρ’ ὥσπερ καὶ σὲ τυπτήσω. τί φῄς, τί φὴ|ς σύ;
τοῦθ’ ἕτερον αὖ μεῖζον κακόν. τί δ’ ἢν ἔχων τὸν ἥττω
λόγον σε νικήσω λέγων τὴν μητέρ’ ὡς τύπτειν χρεών; τί δ’
ἄλλο γ’ ἢν ταυτὶ ποιῇς, οὐδέν σε κωλύσει σεαυτὸν ἐμβαλεῖν
ἐς τὸ βάραθρον μετὰ Σωκράτους καὶ τὸν λόγον τὸν ἥττω.
ταυτὶ δῑ ὑμᾶς ὦ Νεθέλαι πέπονθ’ ἐγώ, ὑμῖν ἀναθεὶς
ἅπαντα τἀμὰ πράγματα. αὐτὸς μὲν οὖν σαυτῷ σὺ τούτων
αἴτιος, στρέψας σεαυτὸν ἐς πονηρὰ πράγματα. τί δῆτα ταῦτ’
οὔ μοι τότ’ ἠγορεύετε, ἀλλ’ ἄνδρ’ ἄγροικον καὶ γέροντ’
ἐπῄρετε; ἡμεῖς ποιοῦμεν ταῦθ’ ἑκάστοθ’ ὅταν τινὰ γνῶμεν
πονηρῶν ὄντ’ ἐραστὴν πραγμάτων, ἕως ἂν αὐτὸν ἐμβάλωμεν
ἐς κακόν, ὅπως ἂν εἰδῇ τοὺς θεοὺς δεδοικέναι. ὤμοι
πονηρά γ’ ὦ Νεφέλαι, δίκαια δέ. οὐ γάρ μ’ ἐχρῆν τὰ χρήμαθ’
ἁδανεισάμην ἀποστερεῖν. νῦν οὖν ὅπως ὦ φίλτατε τὸν
Χαιρεφῶντα τὸν μιαρὸν καὶ Σωκράτη ἀπολεῖς μετ’ ἐμοῦ ’λθών,
οἳ σὲ κἄμ’ ἐξηπάτων. ἀλλ’ οὐκ ἂν ἀδικήσαιμι τοὺς
διδασκάλους. ναὶ ναὶ καταιδέσθητι πατρῷον Δία. ἰδού γε Δία
πατρῷον· ὡς ἀρχαῖος εἶ. Ζεὺς γάρ τις ἔστιν; ἔστιν. οὐκ
ἔστ’, οὔκ, ἐπεὶ Δῖνος βασιλεύει τὸν Δί’ ἐξεληλακώς. οὐκ
ἐξελήλακ’, ἀλλ’ ἐγὼ τοῦτ’ ᾠόμην διὰ τουτονὶ τὸν δῖνον.
οἴμοι δείλαιος ὅτε καὶ σὲ χυτρεοῦν ὄντα θεὸν ἡγησάμην.
ἐνταῦθα σαυτῷ παραφρόνει καὶ φληνάφα. οἴμοι παρανοίας· ὡς
ἐμαινόμην ἄρα, ὅτ’ ἐξέβαλλον τοὺς θεοὺς διὰ Σωκράτη. ἀλλ’
ὦ φίλ’ Ἑρμῆ μηδαμῶς θύμαινέ μοι μηδέ μ’ ἐπιτρίψῃς, ἀλλὰ
συγγνώμην ἔχε ἐμοῦ παρανοήσαντος ἀδολεσχίᾳ· καί μοι γενοῦ
ξύμβουλος, εἴτ’ αὐτοὺς γραφὴν διωκάθω γραψάμενος εἴθ’ ὅ τι
σοι δοκεῖ. ὀρθῶς παραινεῖς οὐκ ἐῶν δικορραφεῖν, ἀλλ’ ὡς
τάχιστ’ ἐμπιμπράναι τὴν οἰκίαν τῶν ἀδολεσχῶν. δεῦρο δεῦρ’
ὦ Ξανθία, κλίμακα λαβὼν ἔξελθε καὶ σμινύην φέρων, κἄπειτ’
ἐπαναβὰς ἐπὶ τὸ φροντιστήριον τὸ τέγος κατάσκαπτ’, εἰ
φιλεῖς τὸν δεσπότην, ἕως ἂν αὐτοῖς ἐμβάλῃς τὴν οἰκίαν·
ἐμοὶ δὲ δᾷδ’ ἐνεγκάτω τις ἡμμένην, κἀγώ τιν’ αὐτῶν
τήμερον δοῦναι δίκην ἐμοὶ ποιήσω, κεἰ σφόδρ’ εἴσ’
ἀλαζόνες. ἰοὺ ἰού. σὸν ἔργον ὦ δὰ|ς ἱέναι πολλὴν
φλόγα. ἄνθρωπε, τί ποιεῖς; ὅ τι ποιῶ; τί δ’ ἄλλο γ’ ἢ
διαλεπτολογοῦμαι ταῖς δοκοῖς τῆς οἰκίας; οἴμοι τίς ἡμῶν
πυρπολεῖ τὴν οἰκίαν; ἐκεῖνος οὗπερ θοἰμάτιον εἰλήφατε.
ἀπολεῖς ἀπολεῖς. τοῦτ’ αὐτὸ γὰρ καὶ βούλομαι, ἢν ἡ
σμινύη μοι μὴ προδῷ τὰς ἐλπίδας, ἢ ’γὼ πρότερόν πως
ἐκτραχηλισθῶ πεσών. οὗτος τί ποιεῖς ἐτεὸν οὑπὶ τοῦ
τέγους; ἀεροβατῶ καὶ περιφρονῶ τὸν ἥλιον. οἴμοι τάλας
δείλαιος ἀποπνιγήσομαι. ἐγὼ δὲ κακοδαίμων γε κατακαυθήσομαι.
τί γὰρ μαθόντες τοὺς θεοὺς ὑβρίζετε, καὶ τῆς σελήνης
ἐσκοπεῖσθε τὴν ἕδραν; δίωκε βάλλε παῖε, πολλῶν οὕνεκα,
μάλιστα δ’ εἰδὼς τοὺς θεοὺς ὡς ἠδίκουν. ἡγεῖσθ’ ἔξω·
κεχόρευται γὰρ μετρίως τό γε τήμερον ἡμῖν.