ἀλλ’ εἴ τις ἐς Βακχεῖον αὐτὰς ἐκάλεσεν, ἢ ’ς Πανὸς ἢ
’πὶ Κωλιάδ’ ἢ ’ς Γενετυλλίδος, οὐδ’ ἂν διελθεῖν ἦν ἂν
ὑπὸ τῶν τυμπάνων. νῦν δ’ οὐδεμία πάρεστιν ἐνταυθοῖ γυνή·
πλὴν ἥ γ’ ἐμὴ κωμῆτις ἥδ’ ἐξέρχεται. χαῖρ’ ὦ Καλονίκη.
καὶ σύ γ’ ὦ Λυσιστράτη. τί συντετάραξαι; μὴ σκυθρώπαζ’ ὦ
τέκνον. οὐ γὰρ πρέπει σοι τοξοποιεῖν τὰς ὀφρῦς. ἀλλ’ ὦ
Καλονίκη κάομαι τὴν καρδίαν, καὶ πόλλ’ ὑπὲρ ἡμῶν τῶν
γυναικῶν ἄχθομαι, ὁτιὴ παρὰ μὲν τοῖς ἀνδράσιν νενομίσμεθα
εἶναι πανοῦργοι— καὶ γάρ ἐσμεν νὴ Δία. εἰρημένον δ’ αὐταῖς
ἀπαντᾶν ἐνθάδε βουλευσομέναισιν οὐ περὶ φαύλου πράγματος,
εὕδουσι κοὐχ ἥκουσιν. ἀλλ’ ὦ φιλτάτη ἥξουσι· χαλεπή τοι
γυναικῶν ἔξοδος. ἡ μὲν γὰρ ἡμῶν περὶ τὸν ἄνδρ’
ἐκύπτασεν, ἡ δ’ οἰκέτην ἤγειρεν, ἡ δὲ παιδίον κατέκλινεν,
ἡ δ’ ἔλουσεν, ἡ δ’ ἐψώμισεν. ἀλλ’ ἕτερά τἄρ’ ἦν τῶνδε
προὐργιαίτερα αὐταῖς. τί δ’ ἐστὶν ὦ φίλη Λυσιστράτη, ἐφ’
ὅ τι ποθ’ ἡμᾶς τὰς γυναῖκας συγκαλεῖς; τί τὸ πρᾶγμα;
πηλίκον τι; μέγα. μῶν καὶ παχύ; καὶ νὴ Δία παχύ. κᾆτα πῶς
οὐχ ἥκομεν; οὐχ οὗτος ὁ τρόπος· ταχὺ γὰρ ἂν ξυνήλθομεν.
ἀλλ’ ἔστιν ὑπ’ ἐμοῦ πρᾶγμ’ ἀνεζητημένον πολλαῖσί τ’
ἀγρυπνίαισιν ἐρριπτασμένον. ἦ πού τι λεπτόν ἐστι
τοὐρριπτασμένον. οὕτω γε λεπτὸν ὥσθ’ ὅλης τῆς Ἑλλάδος ἐν
ταῖς γυναιξίν ἐστιν ἡ σωτηρία. ἐν ταῖς γυναιξίν; ἐπ’ ὀλίγου
γ’ ὠχεῖτ’ ἄρα. ὡς ἔστ’ ἐν ἡμῖν τῆς πόλεως τὰ πράγματα,
ἢ μηκέτ’ εἶναι μήτε Πελοποννησίους— βέλτιστα τοίνυν μηκέτ’
εἶναι νὴ Δία. Βοιωτίους τε πάντας ἐξολωλέναι. μὴ δῆτα
πάντας γ’, ἀλλ’ ἄφελε τὰς ἐγχέλεις. περὶ τῶν Ἀθηνῶν δ’ οὐκ
ἐπιγλωττήσομαι τοιοῦτον οὐδέν· ἀλλ’ ὑπονόησον σύ μοι. ἢν
δὲ ξυνέλθωσ’ αἱ γυναῖκες ἐνθάδε αἵ τ’ ἐκ Βοιωτῶν αἵ τε
Πελοποννησίων ἡμεῖς τε, κοινῇ σώσομεν τὴν Ἑλλάδα. τί δ’ ἂν
γυναῖκες φρόνιμον ἐργασαίατο ἢ λαμπρόν, αἳ καθήμεθ’
ἐξηνθισμέναι, κροκωτοφοροῦσαι καὶ κεκαλλωπισμέναι καὶ Κιμμερίκ’
ὀρθοστάδια καὶ περιβαρίδας; ταῦτ’ αὐτὰ γάρ τοι κἄσθ’ ἃ
σώσειν προσδοκῶ, τὰ κροκωτίδια καὶ τὰ μύρα χαἰ περιβαρίδες
χἤγχουσα καὶ τὰ διαφανῆ χιτώνια. τίνα δὴ τρόπον ποθ’; ὥστε
τῶν νῦν μηδένα ἀνδρῶν ἐπ’ ἀλλήλοισιν ἄρεσθαι δόρυ—
κροκωτὸν ἄρα νὴ τὼ θεὼ ’γὼ βάψομαι. μηδ’ ἀσπίδα λαβεῖν—
Κιμμερικὸν ἐνδύσομαι. μηδὲ ξιφίδιον. κτήσομαι περιβαρίδας.
ἆρ’ οὐ παρεῖναι τὰς γυναῖκας δῆτ’ ἐχρῆν; οὐ γὰρ μὰ Δί’
ἀλλὰ πετομένας ἥκειν πάλαι. ἀλλ’ ὦ μέλ’ ὄψει τοι σφόδρ’
αὐτὰς Ἀττικάς, ἅπαντα δρώσας τοῦ δέοντος ὕστερον. ἀλλ’
οὐδὲ Παράλων οὐδεμία γυνὴ πάρα, οὐδ’ ἐκ Σαλαμῖνος. ἀλλ’
ἐκεῖναί γ’ οἶδ’ ὅτι ἐπὶ τῶν κελήτων διαβεβήκασ’ ὄρθριαι.
οὐδ’ ἃς προσεδόκων κἀλογιζόμην ἐγὼ πρώτας παρέσεσθαι δεῦρο
τὰς Ἀχαρνέων γυναῖκας, οὐχ ἥκουσιν. ἡ γοῦν Θεογένους ὡς
δεῦρ’ ἰοῦσα θοὐκάταιον ἤρετο. ἀτὰρ αἵδε καὶ δή σοι
προσέρχονταί τινες. αἱδί θ’ ἕτεραι χωροῦσί τινες. ἰοὺ ἰού,
πόθεν εἰσίν; Ἀναγυρουντόθεν. νὴ τὸν Δία· ὁ γοῦν ἀνάγυρός
μοι κεκινῆσθαι δοκεῖ. μῶν ὕστεραι πάρεσμεν ὦ Λυσιστράτη; τί
φῄς; τί σιγᾷς; οὔ σ’ ἐπαινῶ Μυρρίνη ἥκουσαν ἄρτι περὶ
τοιούτου πράγματος. μόλις γὰρ ηὗρον ἐν σκότῳ τὸ ζώνιον.
ἀλλ’ εἴ τι πάνυ δεῖ, ταῖς παρούσαισιν λέγε. μὰ Δί’ ἀλλ’
ἐπαναμείνωμεν ὀλίγου γ’ οὕνεκα τάς τ’ ἐκ Βοιωτῶν τάς τε
Πελοποννησίων γυναῖκας ἐλθεῖν. πολὺ σὺ κάλλιον λέγεις. ἡδὶ
δὲ καὶ δὴ Λαμπιτὼ προσέρχεται. ὦ φιλτάτη Λάκαινα χαῖρε
Λαμπιτοῖ. οἷον τὸ κάλλος γλυκυτάτη σου φαίνεται. ὡς δ’
εὐχροεῖς, ὡς δὲ σφριγᾷ τὸ σῶμά σου. κἂν ταῦρον ἄγχοις.
μάλα γ’ οἰῶ ναὶ τὼ σιώ· γυμνάδδομαι γὰρ καὶ ποτὶ πυγὰν
ἅλλομαι. ὡς δὴ καλὸν τὸ χρῆμα τιτθίων ἔχεις. ᾇπερ
ἱερεῖόν τοί μ’ ὑποψαλάσσετε. ἡδὶ δὲ ποδαπή ’σθ’ ἡ νεᾶνις
ἡτέρα; πρέσβειρά τοι ναὶ τὼ σιὼ Βοιωτία ἵκει ποθ’ ὑμέ. νὴ
μὰ Δία Βοιωτία, καλόν γ’ ἔχουσα τὸ πεδίον. καὶ νὴ Δία
κομψότατα τὴν βληχώ γε παρατετιλμένη. τίς δ’ ἡτέρα παῖς;
χαΐα ναὶ τὼ σιώ, Κορινθία δ’ αὖ. χαΐα νὴ τὸν Δία δήλη
’στὶν οὖσα ταυταγὶ τἀντευθενί. τίς δ’ αὖ ξυναλίαξε τόνδε
τὸν στόλον τὸν τᾶν γυναικῶν; ἥδ’ ἐγώ. μύσιδδέ τοι ὅ τι
λῇς ποθ’ ἁμέ. νὴ Δί’ ὦ φίλη γύναι, λέγε δῆτα τὸ
σπουδαῖον ὅ τι τοῦτ’ ἐστί σοι. λέγοιμ’ ἂν ἤδη. πρὶν
λέγειν <δ’>, ὑμᾶς τοδὶ ἐπερήσομαί τι μικρόν. ὅ τι βούλει γε
σύ. τοὺς πατέρας οὐ ποθεῖτε τοὺς τῶν παιδίων ἐπὶ στρατιᾶς
ἀπόντας; εὖ γὰρ οἶδ’ ὅτι πάσαισιν ὑμῖν ἐστιν ἀποδημῶν
ἀνήρ. ὁ γοῦν ἐμὸς ἀνὴρ πέντε μῆνας ὦ τάλαν ἄπεστιν
ἐπὶ Θρᾴκης φυλάττων Εὐκράτη. ὁ δ’ ἐμός γε τελέους ἑπτὰ
μῆνας ἐν Πύλῳ. ὁ δ’ ἐμός γα καἴ κ’ ἐκ τᾶς ταγᾶς ἔλσῃ
ποκά, πορπακισάμενος φροῦδος ἀμπτάμενος ἔβα. ἀλλ’ οὐδὲ
μοιχοῦ καταλέλειπται φεψάλυξ. ἐξ οὗ γὰρ ἡμᾶς προὔδοσαν
Μιλήσιοι, οὐκ εἶδον οὐδ’ ὄλισβον ὀκτωδάκτυλον, ὃς ἦν ἂν
ἡμῖν σκυτίνη ’πικουρία. ἐθέλοιτ’ ἂν οὖν, εἰ μηχανὴν
εὕροιμ’ ἐγώ, μετ’ ἐμοῦ καταλῦσαι τὸν πόλεμον; νὴ τὼ θεώ·
ἔγωγ’ ἂν <οὖν> κἂν εἴ με χρείη τοὔγκυκλον τουτὶ
καταθεῖσαν ἐκπιεῖν αὐθημερόν. ἐγὼ δέ γ’ ἂν κἂν ὡσπερεὶ
ψῆτταν δοκῶ δοῦναι ἂν ἐμαυτῆς παρατεμοῦσα θἤμισυ. ἐγὼ δὲ
καί κα ποττὸ Ταΰγετόν γ’ ἄνω ἔλσοιμ’ ὅπᾳ μέλλοιμί γ’
εἰράναν ἰδεῖν. λέγοιμ’ ἄν· οὐ δεῖ γὰρ κεκρύφθαι τὸν
λόγον. ἡμῖν γὰρ ὦ γυναῖκες, εἴπερ μέλλομεν ἀναγκάσειν
τοὺς ἄνδρας εἰρήνην ἄγειν, ἀφεκτέ’ ἐστὶ— τοῦ; φράσον.
ποιήσετ’ οὖν; ποιήσομεν, κἂν ἀποθανεῖν ἡμᾶς δέῃ. ἀφεκτέα
τοίνυν ἐστὶν ἡμῖν τοῦ πέους. τί μοι μεταστρέφεσθε; ποῖ
βαδίζετε; αὗται τί μοιμυᾶτε κἀνανεύετε; τί χρὼς τέτραπται;
τί δάκρυον κατείβεται; ποιήσετ’ ἢ οὐ ποιήσετ’; ἢ τί
μέλλετε; οὐκ ἂν ποιήσαιμ’, ἀλλ’ ὁ πόλεμος ἑρπέτω. μὰ Δί’
οὐδ’ ἐγὼ γάρ, ἀλλ’ ὁ πόλεμος ἑρπέτω. ταυτὶ σὺ λέγεις ὦ
ψῆττα; καὶ μὴν ἄρτι γε ἔφησθα σαυτῆς κἂν παρατεμεῖν
θἤμισυ. ἄλλ’ ἄλλ’ ὅ τι βούλει· κἄν με χρῇ διὰ τοῦ
πυρὸς ἐθέλω βαδίζειν· τοῦτο μᾶλλον τοῦ πέους. οὐδὲν γὰρ
οἷον ὦ φίλη Λυσιστράτη. τί δαὶ σύ; κἀγὼ βούλομαι διὰ τοῦ
πυρός. ὦ παγκατάπυγον θἠμέτερον ἅπαν γένος, οὐκ ἐτὸς ἀφ’
ἡμῶν εἰσιν αἱ τραγῳδίαι. οὐδὲν γάρ ἐσμεν πλὴν Ποσειδῶν
καὶ σκάφη. ἀλλ’ ὦ φίλη Λάκαινα, σὺ γὰρ ἐὰν γένῃ μόνη
μετ’ ἐμοῦ, τὸ πρᾶγμ’ ἀνασωσαίμεσθ’ ἔτ’ <ἄν>, ξυμψήφισαί
μοι. χαλεπὰ μὲν ναὶ τὼ σιὼ γυναῖκάς ἐσθ’ ὑπνῶν ἄνευ ψωλᾶς
μόνας. ὅμως γα μάν· δεῖ τᾶς γὰρ εἰράνας μάλ’ αὖ. ὦ
φιλτάτη σὺ καὶ μόνη τούτων γυνή. εἰ δ’ ὡς μάλιστ’
ἀπεχοίμεθ’ οὗ σὺ δὴ λέγεις, ὃ μὴ γένοιτο, μᾶλλον ἂν διὰ
τουτογὶ γένοιτ’ ἂν εἰρήνη; πολύ γε νὴ τὼ θεώ. εἰ γὰρ
καθοίμεθ’ ἔνδον ἐντετριμμέναι, κἀν τοῖς χιτωνίοισι τοῖς
Ἀμοργίνοις γυμναὶ παρίοιμεν δέλτα παρατετιλμέναι, στύοιντο δ’
ἅνδρες κἀπιθυμοῖεν σπλεκοῦν, ἡμεῖς δὲ μὴ προσίοιμεν ἀλλ’
ἀπεχοίμεθα, σπονδὰς ποιήσαιντ’ ἂν ταχέως, εὖ οἶδ’ ὅτι. ὁ
γῶν Μενέλαος τᾶς Ἑλένας τὰ μᾶλά πᾳ γυμνᾶς παραϊδὼν
ἐξέβαλ’, οἰῶ, τὸ ξίφος. τί δ’ ἢν ἀφιῶσ’ ἅνδρες ἡμᾶς ὦ
μέλε; τὸ τοῦ Φερεκράτους, κύνα δέρειν δεδαρμένην. φλυαρία
ταῦτ’ ἐστὶ τὰ μεμιμημένα. ἐὰν λαβόντες δ’ ἐς τὸ δωμάτιον
βίᾳ ἕλκωσιν ἡμᾶς; ἀντέχου σὺ τῶν θυρῶν. ἐὰν δὲ
τύπτωσιν; παρέχειν χρὴ κακὰ κακῶς. οὐ γὰρ ἔνι τούτοις
ἡδονὴ τοῖς πρὸς βίαν. κἄλλως ὀδυνᾶν χρή· κἀμέλει ταχέως
πάνυ ἀπεροῦσιν. οὐ γὰρ οὐδέποτ’ εὐφρανθήσεται ἀνήρ, ἐὰν
μὴ τῇ γυναικὶ συμφέρῃ. εἴ τοι δοκεῖ σφῷν ταῦτα, χἠμῖν
ξυνδοκεῖ. καὶ τὼς μὲν ἁμῶν ἄνδρας ἁμὲς πείσομες παντᾷ
δικαίως ἄδολον εἰράναν ἄγειν· τὸν τῶν Ἀσαναίων γα μὰν
ῥυάχετον πᾷ κά τις ἀμπείσειεν αὖ μὴ πλαδδιῆν; ἡμεῖς
ἀμέλει σοι τά γε παρ’ ἡμῖν πείσομεν. οὐχ ἇς πόδας κ’
ἔχωντι ταὶ τριήρεες, καὶ τὠργύριον τὤβυσσον ᾖ πὰρ τᾷ
σιῷ. ἀλλ’ ἔστι καὶ τοῦτ’ εὖ παρεσκευασμένον· καταληψόμεθα
γὰρ τὴν ἀκρόπολιν τήμερον. ταῖς πρεσβυτάταις γὰρ προστέτακται
τοῦτο δρᾶν, ἕως ἂν ἡμεῖς ταῦτα συντιθώμεθα, θύειν
δοκούσαις καταλαβεῖν τὴν ἀκρόπολιν. παντᾷ κ’ ἔχοι, καὶ
τᾷδε γὰρ λέγεις καλῶς. τί δῆτα ταῦτ’ οὐχ ὡς τάχιστ’ ὦ
Λαμπιτοῖ ξυνωμόσαμεν, ὅπως ἂν ἀρρήκτως ἔχῃ; πάρφαινε μὰν
τὸν ὅρκον, ὡς ὀμιόμεθα. καλῶς λέγεις. ποῦ ’σθ’ ἡ Σκύθαινα;
ποῖ βλέπεις; θὲς ἐς τὸ πρόσθεν ὑπτίαν τὴν ἀσπίδα, καί μοι
δότω τὰ τόμιά τις. Λυσιστράτη τίν’ ὅρκον ὁρκώσεις ποθ’
ἡμᾶς; ὅντινα; εἰς ἀσπίδ’, ὥσπερ φάσ’ ἐν Αἰσχύλῳ ποτέ,
μηλοσφαγούσας. μὴ σύ γ’ ὦ Λυσιστράτη εἰς ἀσπίδ’ ὀμόσῃς
μηδὲν εἰρήνης πέρι. τίς ἂν οὖν γένοιτ’ ἂν ὅρκος; εἰ
λευκόν ποθεν ἵππον λαβοῦσαι τόμιον ἐντεμοίμεθα. ποῖ λευκὸν
ἵππον; ἀλλὰ πῶς ὀμούμεθα ἡμεῖς; ἐγώ σοι νὴ Δί’, ἢν
βούλῃ, φράσω. θεῖσαι μέλαιναν κύλικα μεγάλην ὑπτίαν,
μηλοσφαγοῦσαι Θάσιον οἴνου σταμνίον ὀμόσωμεν ἐς τὴν κύλικα
μὴ ’πιχεῖν ὕδωρ. φεῦ δᾶ τὸν ὅρκον ἄφατον ὡς ἐπαινίω.
φερέτω κύλικά τις ἔνδοθεν καὶ σταμνίον. ὦ φίλταται
γυναῖκες, <ὁ> κεραμεὼν ὅσος. ταύτην μὲν ἄν τις εὐθὺς
ἡσθείη λαβών. καταθεῖσα ταύτην προσλαβοῦ μοι τοῦ κάπρου.
δέσποινα Πειθοῖ καὶ κύλιξ φιλοτησία, τὰ σφάγια δέξαι ταῖς
γυναιξὶν εὐμενής. εὔχρων γε θαἶμα κἀποπυτίζει καλῶς. καὶ
μὰν ποτόδδει γ’ ἁδὺ ναὶ τὸν Κάστορα. ἐᾶτε πρώτην μ’ ὦ
γυναῖκες ὀμνύναι. μὰ τὴν Ἀφροδίτην οὔκ, ἐάν γε μὴ λάχῃς.
λάζυσθε πᾶσαι τῆς κύλικος ὦ Λαμπιτοῖ· λεγέτω δ’ ὑπὲρ ὑμῶν
μί’ ἅπερ ἂν κἀγὼ λέγω· ὑμεῖς δ’ ἐπομεῖσθε ταὐτὰ
κἀμπεδώσετε. οὐκ ἔστιν οὐδεὶς οὔτε μοιχὸς οὔτ’ ἀνήρ—
οὐκ ἔστιν οὐδεὶς οὔτε μοιχὸς οὔτ’ ἀνήρ— ὅστις πρὸς
ἐμὲ πρόσεισιν ἐστυκώς. λέγε. ὅστις πρὸς ἐμὲ πρόσεισιν
ἐστυκώς. παπαῖ ὑπολύεταί μου τὰ γόνατ’ ὦ Λυσιστράτη.
οἴκοι δ’ ἀταυρώτη διάξω τὸν βίον— οἴκοι δ’ ἀταυρώτη διάξω
τὸν βίον— κροκωτοφοροῦσα καὶ κεκαλλωπισμένη,— κροκωτοφοροῦσα
καὶ κεκαλλωπισμένη,— ὅπως ἂν ἁνὴρ ἐπιτυφῇ μάλιστά μου·
ὅπως ἂν ἁνὴρ ἐπιτυφῇ μάλιστά μου· κοὐδέποθ’ ἑκοῦσα
τἀνδρὶ τὠμῷ πείσομαι. κοὐδέποθ’ ἑκοῦσα τἀνδρὶ τὠμῷ
πείσομαι. ἐὰν δέ μ’ ἄκουσαν βιάζηται βίᾳ,— ἐὰν δέ μ’
ἄκουσαν βιάζηται βίᾳ,— κακῶς παρέξω κοὐχὶ προσκινήσομαι.
κακῶς παρέξω κοὐχὶ προσκινήσομαι. οὐ πρὸς τὸν ὄροφον
ἀνατενῶ τὼ Περσικά. οὐ πρὸς τὸν ὄροφον ἀνατενῶ τὼ
Περσικά. οὐ στήσομαι λέαιν’ ἐπὶ τυροκνήστιδος. οὐ στήσομαι
λέαιν’ ἐπὶ τυροκνήστιδος. ταῦτ’ ἐμπεδοῦσα μὲν πίοιμ’
ἐντευθενί· ταῦτ’ ἐμπεδοῦσα μὲν πίοιμ’ ἐντευθενί· εἰ δὲ
παραβαίην, ὕδατος ἐμπλῇθ’ ἡ κύλιξ. εἰ δὲ παραβαίην,
ὕδατος ἐμπλῇθ’ ἡ κύλιξ. συνεπόμνυθ’ ὑμεῖς ταῦτα πᾶσαι; νὴ
Δία. φέρ’ ἐγὼ καθαγίσω τήνδε. τὸ μέρος γ’ ὦ φίλη, ὅπως
ἂν ὦμεν εὐθὺς ἀλλήλων φίλαι. τίς ὡλολυγά; τοῦτ’ ἐκεῖν’
οὑγὼ ’λεγον· αἱ γὰρ γυναῖκες τὴν ἀκρόπολιν τῆς θεοῦ ἤδη
κατειλήφασιν. ἀλλ’ ὦ Λαμπιτοῖ σὺ μὲν βάδιζε καὶ τὰ παρ’
ὑμῶν εὖ τίθει, τασδὶ δ’ ὁμήρους κατάλιφ’ ἡμῖν ἐνθάδε·
ἡμεῖς δὲ ταῖς ἄλλαισι ταῖσιν ἐν πόλει ξυνεμβάλωμεν
εἰσιοῦσαι τοὺς μοχλούς. οὔκουν ἐφ’ ἡμᾶς ξυμβοηθήσειν οἴει
τοὺς ἄνδρας εὐθύς; ὀλίγον αὐτῶν μοι μέλει. οὐ γὰρ
τοσαύτας οὔτ’ ἀπειλὰς οὔτε πῦρ ἥξουσ’ ἔχοντες ὥστ’
ἀνοῖξαι τὰς πύλας ταύτας, ἐὰν μὴ ’φ’ οἷσιν ἡμεῖς
εἴπομεν. μὰ τὴν Ἀφροδίτην οὐδέποτέ γ’· ἄλλως γὰρ ἂν
ἄμαχοι γυναῖκες καὶ μιαραὶ κεκλῄμεθ’ ἄν. χώρει Δράκης,
ἡγοῦ βάδην, εἰ καὶ τὸν ὦμον ἀλγεῖς κορμοῦ τοσουτονὶ βάρος
χλωρᾶς φέρων ἐλάας. ἦ πόλλ’ ἄελπτ’ ἔνεστιν ἐν τῷ μακρῷ
βίῳ φεῦ, ἐπεὶ τίς ἄν ποτ’ ἤλπισ’ ὦ Στρυμόδωρ’ ἀκοῦσαι
γυναῖκας, ἃς ἐβόσκομεν κατ’ οἶκον ἐμφανὲς κακόν, κατὰ μὲν
ἅγιον ἔχειν βρέτας, κατὰ δ’ ἀκρόπολιν ἐμὰν λαβεῖν μοχλοῖς
δὲ καὶ κλῄθροισι τὰ προπύλαια πακτοῦν; ἀλλ’ ὡς τάχιστα πρὸς
πόλιν σπεύσωμεν ὦ Φιλοῦργε, ὅπως ἄν, αὐταῖς ἐν κύκλῳ
θέντες τὰ πρέμνα ταυτί, ὅσαι τὸ πρᾶγμα τοῦτ’ ἐνεστήσαντο
καὶ μετῆλθον, μίαν πυρὰν νήσαντες ἐμπρήσωμεν αὐτόχειρες
πάσας, ὑπὸ ψήφου μιᾶς, πρώτην δὲ τὴν Λύκωνος. οὐ γὰρ μὰ
τὴν Δήμητρ’ ἐμοῦ ζῶντος ἐγχανοῦνται· ἐπεὶ οὐδὲ Κλεομένης,
ὃς αὐτὴν κατέσχε πρῶτος, ἀπῆθεν ἀψάλακτος, ἀλλ’ ὅμως
Λακωνικὸν πνέων ᾤχετο θὤπλα παραδοὺς ἐμοί, σμικρὸν ἔχων
πάνυ τριβώνιον, πινῶν ῥυπῶν ἀπαράτιλτος, ἓξ ἐτῶν ἄλουτος.
οὕτως ἐπολιόρκησ’ ἐγὼ τὸν ἄνδρ’ ἐκεῖνον ὠμῶς ἐφ’
ἑπτακαίδεκ’ ἀσπίδων πρὸς ταῖς πύλαις καθεύδων. τασδὶ δὲ τὰς
Εὐριπίδῃ θεοῖς τε πᾶσιν ἐχθρὰς ἐγὼ οὐκ ἄρα σχήσω παρὼν
τολμήματος τοσούτου; μή νυν ἔτ’ ἐν <τῇ> τετραπόλει τοὐμὸν
τροπαῖον εἴη. ἀλλ’ αὐτὸ γάρ μοι τῆς ὁδοῦ λοιπόν ἐστι
χωρίον τὸ πρὸς πόλιν τὸ σιμόν, οἷ σπουδὴν ἔχω· χὤπως ποτ’
ἐξαμπρεύσομεν τοῦτ’ ἄνευ κανθηλίου. ὡς ἐμοῦ γε τὼ ξύλω τὸν
ὦμον ἐξιπώκατον· ἀλλ’ ὅμως βαδιστέον, καὶ τὸ πῦρ φυσητέον,
μή μ’ ἀποσβεσθὲν λάθῃ πρὸς τῇ τελευτῇ τῆς ὁδοῦ. φῦ φῦ.
ἰοὺ ἰοὺ τοῦ καπνοῦ. ὡς δεινὸν ὦναξ Ἡράκλεις προσπεσόν μ’
ἐκ τῆς χύτρας ὥσπερ κύων λυττῶσα τὠφθαλμὼ δάκνει· κἄστιν
γε Λήμνιον τὸ πῦρ τοῦτο πάσῃ μηχανῇ. οὐ γὰρ <ἄν> ποθ’
ὧδ’ ὀδὰξ ἔβρυκε τὰς λήμας ἐμοῦ. σπεῦδε πρόσθεν ἐς πόλιν
καὶ βοήθει τῇ θεῷ. ἢ πότ’ αὐτῇ μᾶλλον ἢ νῦν ὦ Λάχης
ἀρήξομεν; φῦ φῦ. ἰοὺ ἰοὺ τοῦ καπνοῦ. τουτὶ τὸ πῦρ
ἐγρήγορεν θεῶν ἕκατι καὶ ζῇ. οὔκουν ἄν, εἰ τὼ μὲν ξύλω
θείμεσθα πρῶτον αὐτοῦ, τῆς ἀμπέλου δ’ ἐς τὴν χύτραν τὸν
φανὸν ἐγκαθέντες ἅψαντες εἶτ’ ἐς τὴν θύραν κριηδὸν
ἐμπέσοιμεν; κἂν μὴ καλούντων τοὺς μοχλοὺς χαλῶσιν αἱ
γυναῖκες, ἐμπιμπράναι χρὴ τὰς θύρας καὶ τῷ καπνῷ πιέζειν.
θώμεσθα δὴ τὸ φορτίον. φεῦ τοῦ καπνοῦ βαβαιάξ. τίς
ξυλλάβοιτ’ ἂν τοῦ ξύλου τῶν ἐν Σάμῳ στρατη γῶν; ταυτὶ μὲν
ἤδη τὴν ῥάχιν θλίβοντά μου πέπαυται. σὸν δ’ ἔργον ἐστὶν
ὦ χύτρα τὸν ἄνθρακ’ ἐξεγείρειν, τὴν λαμπάδ’ ἡμμένην ὅπως
πρώτιστ’ ἐμοὶ προσοίσεις. δέσποινα Νίκη ξυγγενοῦ τῶν τ’ ἐν
πόλει γυναικῶν τοῦ νῦν παρεστῶτος θράσους θέσθαι τροπαῖον
ἡμᾶς. λιγνὺν δοκῶ μοι καθορᾶν καὶ καπνὸν ὦ γυναῖκες ὥσπερ
πυρὸς καομένου· σπευστέον ἐστὶ θᾶττον. πέτου πέτου Νικοδίκη,
πρὶν ἐμπεπρῆσθαι Καλύκην τε καὶ Κρίτυλλαν περιφυσήτω †ὑπό τε
νόμων † ἀργαλέων ὑπό τε γερόντων ὀλέθρων. ἀλλὰ φοβοῦμαι
τόδε, μῶν ὑστερόπους βοηθῶ. νῦν δὴ γὰρ ἐμπλησαμένη τὴν
ὑδρίαν κνεφαία μόλις ἀπὸ κρήνης ὑπ’ ὄχλου καὶ θορύβου καὶ
πατάγου χυτρείου, δούλαισιν ὠστιζομένη στιγματίαις θ’,
ἁρπαλέως ἀραμένη ταῖσιν ἐμαῖς δημότισιν καομέναις φέρουσ’
ὕδωρ βοηθῶ. ἤκουσα γὰρ τυφογέροντας ἄνδρας ἔρρειν, στελέχη
φέροντας ὥσπερ βαλανεύσοντας ἐς πόλιν ὡς τριτάλαντον βάρος,
δεινότατ’ ἀπειλοῦντας ἐπῶν ὡς πυρὶ χρὴ τὰς μυσαρὰς γυναῖκας
ἀνθρακεύειν· ἃς ὦ θεὰ μή ποτ’ ἐγὼ πιμπραμένας ἴδοιμι,
ἀλλὰ πολέμου καὶ μανιῶν ῥυσαμένας Ἑλλάδα καὶ πολίτας, ἐφ’
οἷσπερ ὦ χρυσολόφα πολιοῦχε σὰς ἔσχον ἕδρας. καί σε καλῶ
ξύμμαχον ὦ Τριτογένεῑ, εἴ τις ἐκείνας ὑποπίμπρησιν ἀνήρ,
φέρειν ὕδωρ μεθ’ ἡμῶν. ἔασον ὦ. τουτὶ τί ἦν; ὦνδρες
πόνῳ πόνηροι· οὐ γάρ ποτ’ ἂν χρηστοί γ’ ἔδρων οὐδ’
εὐσεβεῖς τάδ’ ἄνδρες. τουτὶ τὸ πρᾶγμ’ ἡμῖν ἰδεῖν
ἀπροσδόκητον ἥκει· ἑσμὸς γυναικῶν οὑτοσὶ θύρασιν αὖ
βοηθεῖ. τί βδύλλεθ’ ἡμᾶς; οὔ τί που πολλαὶ δοκοῦμεν εἶναι;
καὶ μὴν μέρος γ’ ἡμῶν ὁρᾶτ’ οὔπω τὸ μυριοστόν. ὦ Φαιδρία
ταύτας λαλεῖν ἐάσομεν τοσαυτί; οὐ περικατᾶξαι τὸ ξύλον
τύπτοντ’ ἐχρῆν τιν’ αὐταῖς; θώμεσθα δὴ τὰς κάλπιδας χἠμεῖς
χαμᾶζ’, ὅπως ἂν ἢν προσφέρῃ τὴν χεῖρά τις μὴ τοῦτό μ’
ἐμποδίζῃ. εἰ νὴ Δί’ ἤδη τὰς γνάθους τούτων τις ἢ δὶς ἢ
τρὶς ἔκοψεν ὥσπερ Βουπάλου, φωνὴν ἂν οὐκ ἂν εἶχον. καὶ
μὴν ἰδοὺ παταξάτω τις· στᾶσ’ ἐγὼ παρέξω, κοὐ μή ποτ’ ἄλλη
σου κύων τῶν ὄρχεων λάβηται. εἰ μὴ σιωπήσει, θενών σου
’κκοκκιῶ τὸ γῆρας. ἅψαι μόνον Στρατυλλίδος τῷ δακτύλῳ
προσελθών. τί δ’ ἢν σποδῶ τοῖς κονδύλοις; τί μ’ ἐργάσει τὸ
δεινόν; βρύκουσά σου τοὺς πλεύμονας καὶ τἄντερ’ ἐξαμήσω.
οὐκ ἔστ’ ἀνὴρ Εὐριπίδου σοφώτερος ποιητής· οὐδὲν γὰρ
οὕτω θρέμμ’ ἀναιδές ἐστιν ὡς γυναῖκες. αἰρώμεθ’ ἡμεῖς
θοὔδατος τὴν κάλπιν ὦ Ῥοδίππη. τί δ’ ὦ θεοῖς ἐχθρὰ σὺ
δεῦρ’ ὕδωρ ἔχουσ’ ἀφίκου; τί δαὶ σὺ πῦρ ὦ τύμβ’ ἔχων;
ὡς σαυτὸν ἐμπυρεύσων; ἐγὼ μὲν ἵνα νήσας πυρὰν τὰς σὰς
φίλας ὑφάψω. ἐγὼ δέ γ’ ἵνα τὴν σὴν πυρὰν τούτῳ
κατασβέσαιμι. τοὐμὸν σὺ πῦρ κατασβέσεις; τοὔργον τάχ’ αὐτὸ
δείξει. οὐκ οἶδά σ’ εἰ τῇδ’ ὡς ἔχω τῇ λαμπάδι σταθεύσω.
εἰ ῥύμμα τυγχάνεις ἔχων, λουτρόν <γ’> ἐγὼ παρέξω. ἐμοὶ σὺ
λουτρὸν ὦ σαπρά; καὶ ταῦτα νυμφικόν γε. ἤκουσας αὐτῆς τοῦ
θράσους; ἐλευθέρα γάρ εἰμι. σχήσω σ’ ἐγὼ τῆς νῦν βοῆς.
ἀλλ’ οὐκέθ’ ἡλιάζει. ἔμπρησον αὐτῆς τὰς κόμας. σὸν ἔργον
ὦχελῷε. οἴμοι τάλας. μῶν θερμὸν ἦν; ποῖ θερμόν; οὐ
παύσει; τί δρᾷς; ἄρδω σ’ ὅπως ἂν βλαστάνῃς. ἀλλ’ αὖός
εἰμ’ ἤδη τρέμων. οὐκοῦν ἐπειδὴ πῦρ ἔχεις, σὺ χλιανεῖς
σεαυτόν. ἆρ’ ἐξέλαμψε τῶν γυναικῶν ἡ τρυφὴ χὠ τυμπανισμὸς
χοἰ πυκνοὶ Σαβάζιοι, ὅ τ’ Ἀδωνιασμὸς οὗτος οὑπὶ τῶν
τεγῶν, οὗ ’γώ ποτ’ ὢν ἤκουον ἐν τἠκκλησίᾳ; ἔλεγε δ’ ὁ
μὴ ὥρασι μὲν Δημόστρατος πλεῖν ἐς Σικελίαν, ἡ γυνὴ δ’
ὀρχουμένη ‘αἰαῖ Ἄδωνιν’ φησίν, ὁ δὲ Δημόστρατος ἔλεγεν
ὁπλίτας καταλέγειν Ζακυνθίων· ἡ δ’ ὑποπεπωκυῖ’ ἡ γυνὴ ’πὶ
τοῦ τέγους ‘κόπτεσθ’ Ἄδωνιν’ φησίν· ὁ δ’ ἐβιάζετο ὁ θεοῖσιν
ἐχθρὸς καὶ μιαρὸς Χολοζύγης. τοιαῦτ’ ἀπ’ αὐτῶν ἐστιν
ἀκόλαστ’ ᾄσματα. τί δῆτ’ ἂν εἰ πύθοιο καὶ τὴν τῶνδ’
ὕβριν; αἳ τἄλλα θ’ ὑβρίκασι κἀκ τῶν καλπίδων ἔλουσαν
ἡμᾶς, ὥστε θαἰματίδια σείειν πάρεστιν ὥσπερ ἐνεουρηκότας.
νὴ τὸν Ποσειδῶ τὸν ἁλυκὸν δίκαιά γε. ὅταν γὰρ αὐτοὶ
ξυμπονηρευώμεθα ταῖσιν γυναιξὶ καὶ διδάσκωμεν τρυφᾶν, τοιαῦτ’
ἀπ’ αὐτῶν βλαστάνει βουλεύματα. οἳ λέγομεν ἐν τῶν
δημιουργῶν τοιαδί· ‘ὦ χρυσοχόε τὸν ορμον ὃν ἐπεσκεύασας,
ὀρχουμένης μου τῆς γυναικὸς ἑσπέρας ἡ βάλανος ἐκπέπτωκεν ἐκ
τοῦ τρήματος. ἐμοὶ μὲν οὖν ἔστ’ ἐς Σαλαμῖνα πλευστέα· σὺ
δ’ ἢν σχολάσῃς, πάσῃ τέχνῃ πρὸς ἑσπέραν ἐλθὼν ἐκείνῃ
τὴν βάλανον ἐνάρμοσον.’ ἕτερος δέ τις πρὸς σκυτοτόμον ταδὶ
λέγει νεανίαν καὶ πέος ἔχοντ’ οὐ παιδικόν· ‘ὦ σκυτοτόμε μου
τῆς γυναικὸς τοῦ ποδὸς τὸ δακτυλίδιον ξυμπιέζει τὸ ζυγὸν
ἅθ’ ἁπαλὸν ὄν· τοῦτ’ οὖν σὺ τῆς μεσημβρίας ἐλθὼν
χάλασον, ὅπως ἂν εὐρυτέρως ἔχῃ.’ τοιαῦτ’ ἀπήντηκ’ ἐς
τοιαυτὶ πράγματα, ὅτε γ’ ὢν ἐγὼ πρόβουλος, ἐκπορίσας ὅπως
κωπῆς ἔσονται, τἀργυρίου νυνὶ δέον, ὑπὸ τῶν γυναικῶν
ἀποκέκλῃμαι ταῖς πύλαις. ἀλλ’ οὐδὲν ἔργον ἑστάναι. φέρε
τοὺς μοχλούς, ὅπως ἂν αὐτὰς τῆς ὕβρεως ἐγὼ σχέθω. τί
κέχηνας ὦ δύστηνε; ποῖ δ’ αὖ σὺ βλέπεις, οὐδὲν ποιῶν ἀλλ’
ἢ καπηλεῖον σκοπῶν; οὐχ ὑποβαλόντες τοὺς μοχλοὺς ὑπὸ τὰς
πύλας ἐντεῦθεν ἐκμοχλεύσετ’; ἐνθενδὶ δ’ ἐγὼ ξυνεκμοχλεύσω.
μηδὲν ἐκμοχλεύετε· ἐξέρχομαι γὰρ αὐτομάτη. τί δεῖ μοχλῶν;
οὐ γὰρ μοχλῶν δεῖ μᾶλλον ἢ νοῦ καὶ φρενῶν. ἄληθες ὦ
μιαρὰ σύ; ποῦ ’σθ’ ὁ τοξότης; ξυλλάμβαν’ αὐτὴν κὠπίσω τὼ
χεῖρε δεῖ. εἴ τἄρα νὴ τὴν Ἄρτεμιν τὴν χεῖρά μοι ἄκραν
προσοίσει δημόσιος ὤν, κλαύσεται. ἔδεισας οὗτος; οὐ
ξυναρπάσει μέσην καὶ σὺ μετὰ τούτου κἀνύσαντε δήσετον; εἴ
τἄρα νὴ τὴν Πάνδροσον ταύτῃ μόνον τὴν χεῖρ’ ἐπιβαλεῖς,
ἐπιχεσεῖ πατούμενος. ἰδού γ’ἐπιχεσεῖ. ποῦ ’στιν ἕτερος
τοξότης; ταύτην προτέραν ξύνδησον, ὁτιὴ καὶ λαλεῖ. εἴ τἄρα
νὴ τὴν Φωσφόρον τὴν χεῖρ’ ἄκραν ταύτῃ προσοίσεις, κύαθον
αἰτήσεις τάχα. τουτὶ τί ἦν; ποῦ τοξότης; ταύτης ἔχου.
παύσω τιν’ ὑμῶν τῆσδ’ ἐγὼ τῆς ἐξόδου. εἴ τἄρα νὴ τὴν
Ταυροπόλον ταύτῃ πρόσει, ἐκκοκκιῶ σου τὰς στενοκωκύτους
τρίχας. οἴμοι κακοδαίμων· ἐπιλέλοιφ’ ὁ τοξότης. ἀτὰρ οὐ
γυναικῶν οὐδέποτ’ ἔσθ’ ἡττητέα ἡμῖν· ὁμόσε χωρῶμεν
αὐταῖς ὦ Σκύθαι ξυνταξάμενοι. νὴ τὼ θεὼ γνώσεσθ’ ἄρα ὅτι
καὶ παρ’ ἡμῖν εἰσι τέτταρες λόχοι μαχίμων γυναικῶν ἔνδον
ἐξωπλισμένων. ἀποστρέφετε τὰς χεῖρας αὐτῶν ὦ Σκύθαι. ὦ
ξύμμαχοι γυναῖκες ἐκθεῖτ’ ἔνδοθεν, ὦ
σπερμαγοραιολεκιθολαχανοπώλιδες, ὦ σκοροδοπανδοκευτριαρτοπώλιδες,
οὐχ ἕλξετ’, οὐ παιήσετ’, οὐκ ἀράξετε; οὐ λοιδορήσετ’, οὐκ
ἀναισχυντήσετε; παύσασθ’, ἐπαναχωρεῖτε, μὴ σκυλεύετε. οἴμ’
ὡς κακῶς πέπραγέ μου τὸ τοξικόν. ἀλλὰ τί γὰρ ᾤου;
πότερον ἐπὶ δούλας τινὰς ἥκειν ἐνόμισας, ἢ γυναιξὶν οὐκ
οἴει χολὴν ἐνεῖναι; νὴ τὸν Ἀπόλλω καὶ μάλα πολλήν γ’,
ἐάνπερ πλησίον κάπηλος ᾖ. ὦ πόλλ’ ἀναλώσας ἔπη πρόβουλε
τῆσδε <τῆς> γῆς, τί τοῖσδε σαυτὸν ἐς λόγους τοῖς θηρίοις
συνάπτεις; οὐκ οἶσθα λουτρὸν οἷον αἵδ’ ἡμᾶς ἔλουσαν
ἄρτι ἐν τοῖσιν ἱματιδίοις, καὶ ταῦτ’ ἄνευ κονίας; ἀλλ’ ὦ
μέλ’ οὐ χρὴ προσφέρειν τοῖς πλησίοισιν εἰκῇ τὴν χεῖρ’·
ἐὰν δὲ τοῦτο δρᾷς, κυλοιδιᾶν ἀνάγκη. ἐπεὶ ’θέλω ’γὼ
σωφρόνως ὥσπερ κόρη καθῆσθαι, λυποῦσα μηδέν’ ἐνθαδί, κινοῦσα
μηδὲ κάρφος, ἢν μή τις ὥσπερ σφηκιὰν βλίττῃ με κἀρεθίζῃ.
ὦ Ζεῦ τί ποτε χρησόμεθα τοῖσδε τοῖς κνωδάλοις; οῡ γὰρ ἔτ’
ἀνεκτὰ τάδε γ’, ἀλλὰ βασανιστέον τόδε σοι τὸ πάθος μετ’
ἐμοῦ ὅ τι βουλόμεναί ποτε τὴν Κραναὰν κατέλαβον, ἐφ’ ὅ τι
τε μεγαλόπετρον ἄβατον ἀκρόπολιν ἱερὸν τέμενος. ἀλλ’
ἀνερώτα καὶ μὴ πείθου καὶ πρόσφερε πάντας ἐλέγχους, ὡς
αἰσχρὸν ἀκωδώνιστον ἐᾶν τὸ τοιοῦτον πρᾶγμα μεθέντας. καὶ
μὴν αὐτῶν τοῦτ’ ἐπιθυμῶ νὴ τὸν Δία πρῶτα πυθέσθαι, ὅ τι
βουλόμεναι τὴν πόλιν ἡμῶν ἀπεκλῄσατε τοῖσι μοχλοῖσιν. ἵνα
τἀργύριον σῶν παρέχοιμεν καὶ μὴ πολεμοῖτε δῑ αὐτό. διὰ
τἀργύριον πολεμοῦμεν γάρ; καὶ τἄλλα γε πάντ’ ἐκυκήθη. ἵνα
γὰρ Πείσανδρος ἔχοι κλέπτειν χοἰ ταῖς ἀρχαῖς ἐπέχοντες,
ἀεί τινα κορκορυγὴν ἐκύκων. οἱ δ’ οὖν τοῦδ’ οὕνεκα δρώντων
ὅ τι βούλονται· τὸ γὰρ ἀργύριον τοῦτ’ οὐκέτι μὴ καθέλωσιν.
ἀλλὰ τί δράσεις; τοῦτό μ’ ἐρωτᾷς; ἡμεῖς ταμιεύσομεν
αὐτό. ὑμεῖς ταμιεύσετε τἀργύριον; τί <δὲ> δεινὸν τοῦτο
νομίζεις; οὐ καὶ τἄνδον χρήματα πάντως ἡμεῖς ταμιεύομεν
ὑμῖν; ἀλλ’ οὐ ταὐτόν. πῶς οὐ ταὐτόν; πολεμητέον ἔστ’
ἀπὸ τούτου. ἀλλ’ οὐδὲν δεῖ πρῶτον πολεμεῖν. πῶς γὰρ
σωθησόμεθ’ ἄλλως; ἡμεῖς ὑμᾶς σώσομεν. ὑμεῖς; ἡμεῖς
μέντοι. σχέτλιόν γε. ὡς σωθήσει, κἂν μὴ βούλῃ. δεινόν <γε>
λέγεις. ἀγανακτεῖς. ἀλλὰ ποιητέα ταῦτ’ ἐστὶν ὅμως. νὴ τὴν
Δήμητρ’ ἄδικόν γε. σωστέον ὦ τᾶν. κεἰ μὴ δέομαι; τοῦδ’
οὕνεκα καὶ πολὺ μᾶλλον. ὑμῖν δὲ πόθεν περὶ τοῦ πολέμου
τῆς τ’ εἰρήνης ἐμέλησεν; ἡμεῖς φράσομεν. λέγε δὴ ταχέως,
ἵνα μὴ κλάῃς, ἀκροῶ δή, καὶ τὰς χεῖρας πειρῶ κατέχειν.
ἀλλ’ οὐ δύναμαι· χαλεπὸν γὰρ ὑπὸ τῆς ὀργῆς αὐτὰς ἴσχειν.
κλαύσει τοίνυν πολὺ μᾶλλον. τοῦτο μὲν ὦ γραῦ σαυτῇ
κρώξαις· σὺ δέ μοι λέγε. ταῦτα ποιήσω. ἡμεῖς τὸν μὲν
πρότερον πόλεμον † καὶ τὸν χρόνον ἠνεσχόμεθα † ὑπὸ
σωφροσύνης τῆς ἡμετέρας τῶν ἀνδρῶν ἅττ’ ἐποιεῖτε. οὐ γὰρ
γρύζειν εἰᾶθ’ ἡμᾶς. καίτοὐκ ἠρέσκετέ γ’ ἡμᾶς. ἀλλ’
ᾐσθανόμεσθα καλῶς ὑμῶν, καὶ πολλάκις ἔνδον ἂν οὖσαι
ἠκούσαμεν ἄν τι κακῶς ὑμᾶς βουλευσαμένους μέγα πρᾶγμα·
εἶτ’ ἀλγοῦσαι τἄνδοθεν ὑμᾶς ἐπανηρόμεθ’ ἂν γελάσασαι,
‘τί βεβούλευται περὶ τῶν σπονδῶν ἐν τῇ στήλῃ παραγράψαι ἐν
τῷ δήμῳ τήμερονὑμῖν;’ ‘τίδὲ σοὶ ταῦτ’;’ ἦ δ’ ὃς ἂν
ἁνήρ. ‘οὐ σιγήσει;’ κἀγὼ ἐσίγων. ἀλλ’ οὐκ ἂν ἐγώ ποτ’
ἐσίγων. κἂν ᾤμωζές γ’, εἰ μὴ ’σίγας. τοιγὰρ ἔγωγ’
ἔνδον ἐσίγων. . . . ἔτερόν τι πονηρότερον βούλευμ’
ἐπεπύσμεθ’ ἂν ὑμῶν· εἶτ’ ἠρόμεθ’ ἄν· ‘πῶς ταῦτ’ ὦνερ
διαπράττεσθ’ ὧδ’ ἀνοήτως;’ ὁ δέ μ’ εὐθὺς ὑποβλέψας <ἂν>
ἔφασκ’, εἰ μὴ τὸν στήμονα νήσω, ὀτοτύξεσθαι μακρὰ τὴν
κεφαλήν· ‘πόλεμος δ’ ἄνδρεσσι μελήσει.’ ὀρθῶς γε λέγων νὴ
Δί’ ἐκεῖνος. πῶς ὀρθῶς ὦ κακόδαιμον, εἰ μηδὲ κακῶς
βουλευομένοις ἐξῆν ὑμῖν ὑποθέσθαι; ὅτε δὴ δ’ ὑμῶν ἐν
ταῖσιν ὁδοῖς φανερῶς ἠκούομεν ἤδη, ‘οὐκ ἔστιν ἀνὴρ ἐν
τῇ χώρᾳ;’ ‘μὰ Δί’ οὐ δῆτ’,’ <εἶφ’> ἕτερός τις· μετὰ
ταῦθ’ ἡμῖν εὐθὺς ἔδοξεν σῶσαι τὴν Ἑλλάδα κοινῇ ταῖσι
γυναιξὶν συλλεχθείσαις. ποῖ γὰρ καὶ χρῆν ἀναμεῖναι; ἢν οὖν
ἡμῶν χρηστὰ λεγουσῶν ἐθελήσητ’ ἀντακροᾶσθαι κἀντισιωπᾶθ’
ὥσπερ χἠμεῖς, ἐπανορθώσαιμεν ἂν ὑμᾶς. ὑμεῖς ἡμᾶς;
δεινόν γε λέγεις κοὐ τλητὸν ἔμοιγε. σιώπα. σοί γ’ ὦ
κατάρατε σιωπῶ ’γώ, καὶ ταῦτα κάλυμμα φορούσῃ περὶ τὴν
κεφαλήν; μή νυν ζῴην. ἀλλ’ εἰ τοῦτ’ ἐμπόδιόν σοι, παρ’
ἐμοῦ τουτὶ τὸ κάλυμμα λαβὼν ἔχε καὶ περίθου περὶ τὴν
κεφαλήν, κᾆτα σιώπα καὶ τοῦτον τὸν καλαθίσκον. κᾆτα
ξαίνειν ξυζωσάμενος κυάμους τρώγων· πόλεμος δὲ γυναιξὶ
μελήσει. αἰρώμεθ’ ὦ γυναῖκες ἀπὸ τῶν καλπίδων, ὅπως ἂν
ἐν τῷ μέρει χἠμεῖς τι ταῖς φίλαισι συλλάβωμεν. ἔγωγε γὰρ
<ἂν> οὔποτε κάμοιμ’ ἂν ὀρχουμένη, †οὐδὲ τὰ γόνατα κόπος
ἕλοι μου καματηρός†· ἐθέλω δ’ ἐπὶ πᾶν ἰέναι μετὰ τῶνδ’
ἀρετῆς ἕνεχ’, αἷς ἔνι φύσις, ἔνι χάρις, ἔνι θράσος,
ἔνι δὲ σοφόν, ἔνι <δὲ> φιλόπολις ἀρετὴ φρόνιμος. ἀλλ’ ὦ
τηθῶν ἀνδρειοτάτων καὶ μητριδίων ἀκαληφῶν, χωρεῖτ’ ὀργῇ
καὶ μὴ τέγγεσθ’· ἔτι γὰρ νῦν οὔρια θεῖτε. ἀλλ’ ἤνπερ ὅ
<τε> γλυκύθυμος Ἔρως χἠ Κυπρογένεῑ Ἀφροδίτη ἵμερον ἡμῶν
κατὰ τῶν κόλπων καὶ τῶν μηρῶν καταπνεύσῃ, κᾆτ’ ἐντήξῃ
τέτανον τερπνὸν τοῖς ἀνδράσι καὶ ῥοπαλισμούς, οἶμαί ποτε
Λυσιμάχας ἡμᾶς ἐν τοῖς Ἕλλησι καλεῖσθαι. τί ποιησάσας; ἢν
παύσωμεν πρώτιστον μὲν ξὺν ὅπλοισιν ἀγοράζοντας καὶ
μαινομένους. νὴ τὴν Παφίαν Ἀφροδίτην. νῦν μὲν γὰρ δὴ κἀν
ταῖσι χύτραις κἀν τοῖς λαχάνοισιν ὁμοίως περιέρχονται κατὰ
τὴν ἀγορὰν ξὺν ὅπλοις ὥσπερ Κορύβαντες. νὴ Δία· χρὴ γὰρ
τοὺς ἀνδρείους. καὶ μὴν τό γε πρᾶγμα γέλοιον, ὅταν ἀσπίδ’
ἔχων καὶ Γοργόνα τις κᾆτ’ ὠνῆται κορακίνους. νὴ Δί’ ἐγὼ
γοῦν ἄνδρα κομήτην φυλαρχοῦντ’ εἶδον ἐφ’ ἵππου ἐς τὸν
χαλκοῦν ἐμβαλλόμενον πῖλον λέκιθον παρὰ γραός· ἕτερος δ’
<αὖ> Θρᾷξ πέλτην σείων κἀκόντιον ὥσπερ ὁ Τηρεύς,
ἐδεδίσκετο τὴν ἰσχαδόπωλιν καὶ τὰς δρυπεπεῖς κατέπινεν. πῶς
οὖν ὑμεῖς δυναταὶ παῦσαι τεταραγμένα πράγματα πολλὰ ἐν ταῖς
χώραις καὶ διαλῦσαι; φαύλως πάνυ. πῶς; ἀπόδειξον. ὥσπερ
κλωστῆρ’, ὅταν ἡμῖν ᾖ τεταραγμένος, ὧδε λαβοῦσαι,
ὑπενεγκοῦσαι τοῖσιν ἀτράκτοις τὸ μὲν ἐνταυθοῖ τὸ δ’
ἐκεῖσε, οὕτως καὶ τὸν πόλεμον τοῦτον διαλύσομεν, ἤν τις
ἐάσῃ, διενεγκοῦσαι διὰ πρεσβειῶν τὸ μὲν ἐνταυθοῖ τὸ δ’
ἐκεῖσε. ἐξ ἐρίων δὴ καὶ κλωστήρων καὶ ἀτράκτων πράγματα
δεινὰ παύσειν οἴεσθ’ ὦ ἀνόητοι; κἂν ὑμῖν γ’ εἴ τις
ἐνῆν νοῦς, ἐκ τῶν ἐρίων τῶν ἡμετέρων ἐπολιτεύεσθ’ ἂν
ἅπαντα. πῶς δή; φέρ’ ἴδω. πρῶτον μὲν ἐχρῆν, ὥσπερ πόκου
ἐν βαλανείῳ ἐκπλύναντας τὴν οἰσπώτην, ἐκ τῆς πόλεως ἐπὶ
κλίνης ἐκραβδίζειν τοὺς μοχθηροὺς καὶ τοὺς τριβόλους
ἀπολέξαι, καὶ τούς γε συνισταμένους τούτους καὶ τοὺς
πιλοῦντας ἑαυτοὺς ἐπὶ ταῖς ἀρχαῖσι διαξῆναι καὶ τὰς
κεφαλὰς ἀποτῖλαι· εἶτα ξαίνειν ἐς καλαθίσκον κοινὴν
εὔνοιαν, ἅπαντας καταμιγνύντας τούς τε μετοίκους κεἴ τις
ξένος ἢ φίλος ὑμῖν, κεἴ τις ὀφείλει τῷ δημοσίῳ, καὶ
τούτους ἐγκαταμεῖξαι· καὶ νὴ Δία τάς γε πόλεις, ὁπόσαι τῆς
γῆς τῆσδ’ εἰσὶν ἄποικοι, διαγιγνώσκειν ὅτι ταῦθ’ ἡμῖν
ὥσπερ τὰ κατάγματα κεῖται χωρὶς ἕκαστον· κᾆτ’ ἀπὸ τούτων
πάντων τὸ κάταγμα λαβόντας δεῦρο ξυνάγειν καὶ συναθροίξειν
εἰς ἕν, κἄπειτα ποιῆσαι τολύπην μεγάλην κᾆτ’ ἐκ ταύτης
τῷ δήμῳ χλαῖναν ὑφῆναι. οὔκουν δεινὸν ταυτὶ ταύτας
ῥαβδίξειν καὶ τολυπεύειν, αἶς οὐδὲ μετῆν πάνυ τοῦ πολέμου;
καὶ μὴν ὦ παγκατάρατε πλεῖν ἤ γε διπλοῦν αὐτὸν φέρομεν,
πρώτιστον μέν γε τεκοῦσαι κἀκπέμψασαι παῖδας ὁπλίτας. σίγα,
μὴ μνησικακήσῃς. εἶθ’ ἡνίκα χρῆν εὐφρανθῆναι καὶ τῆς
ἥβης ἀπολαῦσαι, μονοκοιτοῦμεν διὰ τὰς στρατιάς. καὶ
θἠμέτερον μὲν ἐᾶτε, περὶ τῶν δὲ κορῶν ἐν τοῖς θαλάμοις
γηρασκουσῶν ἀνιῶμαι. οὔκουν χἄνδρες γηράσκουσιν; μὰ Δί’
ἀλλ’ οὐκ εἶπας ὅμοιον. ὁ μὲν ἥκων γάρ, κἂν ᾖ πολιός,
ταχὺ παῖδα κόρην γεγάμηκεν· τῆς δὲ γυναικὸς σμικρὸς ὁ
καιρός, κἂν τούτου μὴ ’πιλάβηται, οὐδεὶς ἐθέλει γῆμαι
ταύτην, ὀττευομένη δὲ κάθηται. ἀλλ’ ὅστις ἔτι στῦσαι
δυνατὸς— σὺ δὲ δὴ τί μαθὼν οὐκ ἀποθνῄσκεις; †χωρίον
ἐστί·† σορὸν ὠνήσει· μελιτοῦτταν ἐγὼ καὶ δὴ μάξω. λαβὲ
ταυτὶ καὶ στεφάνωσαι. καὶ ταυτασὶ δέξαι παρ’ ἐμοῦ. καὶ
τουτονγὶ λαβὲ τὸν στέφανον. τοῦ δεῖ; τί ποθεῖς; χώρει ’ς τὴν
ναῦν· ὁ Χάρων σε καλεῖ, σὺ δὲ κωλύεις ἀνάγεσθαι. εἶτ’
οὐχὶ ταῦτα δεινὰ πάσχειν ἔστ’ ἐμέ; νὴ τὸν Δί’ ἀλλὰ τοῖς
προβούλοις ἄντικρυς ἐμαυτὸν ἐπιδείξω βαδίζων ὡς ἔχω. μῶν
ἐγκαλεῖς ὅτι οὐχὶ προὐθέμεσθά σε; ἀλλ’ ἐς τρίτην γοῦν
ἡμέραν σοὶ πρὼ| πάνυ ἥξει παρ’ ἡμῶν τὰ τρίτ’
ἐπεσκευασμένα. οὐκέτ’ ἔργον ἐγκαθεύδειν ὅστις ἔστ’
ἐλεύθερος, ἀλλ’ ἐπαποδυώμεθ’ ἄνδρες τουτῳὶ τῷ πράγματι.
ἤδη γὰρ ὄζειν ταδὶ πλειόνων καὶ μειζόνων πραγμάτων μοι
δοκεῖ, καὶ μάλιστ’ ὀσφραίνομαι τῆς Ἱππίου τυραννίδος· καὶ
πάνυ δέδοικα μὴ τῶν Λακώνων τινὲς δεῦρο συνεληλυθότες ἄνδρες
ἐς Κλεισθένους τὰς θεοῖς ἐχθρὰς γυναῖκας ἐξεπαίρωσιν δόλῳ
καταλαβεῖν τὰ χρήμαθ’ ἡμῶν τόν τε μισθόν, ἔνθεν ἔζων ἐγώ.
δεινὰ γάρ τοι τάσδε γ’ ἤδη τοὺς πολίτας νουθετεῖν, καὶ
λαλεῖν γυναῖκας οὔσας ἀσπίδος χαλκῆς πέρι, καὶ διαλλάττειν
πρὸς ἡμᾶς ἀνδράσιν Λακωνικοῖς, οἷσι πιστὸν οὐδὲν εἰ μή
περ λύκῳ κεχηνότι. ἀλλὰ ταῦθ’ ὕφηναν ἡμῖν ἄνδρες ἐπὶ
τυραννίδι. ἀλλ’ ἐμοῦ μὲν οὐ τυραννεύσουσ’, ἐπεὶ φυλάξομαι
καὶ φορήσω τὸ ξίφος τὸ λοιπὸν ἐν μύρτου κλαδί, ἀγοράσω τ’
ἐν τοῖς ὅπλοις ἑξῆς Ἀριστογείτονι, ὧδέ θ’ ἑστήξω παρ’
αὐτόν· †αὐτὸς† γάρ μοι γίγνεται τῆς θεοῖς ἐχθρᾶς πατάξαι
τῆσδε γραὸς τὴν γνάθον. οὐκ ἄρ’ εἰσιόντα σ’ οἴκαδ’ ἡ
τεκοῦσα γνώσεται. ἀλλὰ θώμεσθ’ ὦ φίλαι γρᾶες ταδί πρῶτον
χαμαί. ἡμεῖς γὰρ ὦ πάντες ἀστοὶ λόγων κατάρχομεν τῇ
πόλει χρησίμων· εἰκότως, ἐπεὶ χλιδῶσαν ἀγλαῶς ἔθρεψέ με.
ἑπτὰ μὲν ἔτη γεγῶσ’ εὐθὺς ἠρρηφόρουν· εἶτ’ ἀλετρὶς ἦ
δεκέτις οὖσα τἀρχηγέτι· κᾆτ’ ἔχουσα τὸν κροκωτὸν ἄρκτος
ἦ Βραυρωνίοις· κἀκανηφόρουν ποτ’ οὖσα παῖς καλὴ ’χουσ’
ἰσχάδων ὁρμαθόν· ἆρα προὐφείλω τι χρηστὸν τῇ πόλει
παραινέσαι; εἰ δ’ ἐγὼ γυνὴ πέφυκα, τοῦτο μὴ φθονεῖτέ μοι,
ἢν ἀμείνω γ’ εἰσενέγκω τῶν παρόντων πραγμάτων. τοὐράνου
γάρ μοι μέτεστι· καὶ γὰρ ἄνδρας ἐσφέρω, τοῖς δὲ δυστήνοις
γέρουσιν οὐ μέτεσθ’ ὑμῖν, ἐπεὶ τὸν ἔρανον τὸν λεγόμενον
παππῷον ἐκ τῶν Μηδικῶν εἶτ’ ἀναλώσαντες οὐκ ἀντεσφέρετε
τὰς ἐσφοράς, ἀλλ’ ὑφ’ ὑμῶν διαλυθῆναι προσέτι κινδυνεύομεν.
ἆρα γρυκτόν ἐστιν ὑμῖν; εἰ δὲ λυπήσεις τί με, τῷδέ γ’
ἀψήκτῳ πατάξω τῷ κοθόρνῳ τὴν γνάθον. ταῦτ’ οὖν οὐχ
ὕβρις τὰ πράγματ’ ἐστὶ πολλή; κἀπιδώσειν μοι δοκεῖ τὸ
χρῆμα μᾶλλον. ἀλλ’ ἀμυντέον τὸ πρᾶγμ’ ὅστις γ’ ἐνόρχης
ἔστ’ ἀνήρ. ἀλλὰ τὴν ἐξωμίδ’ ἐκδυώμεθ’, ὡς τὸν ἄνδρα
δεῖ ἀνδρὸς ὄζειν εὐθύς, ἀλλ’ οὐν ἐντεθριῶσθαι πρέπει.
ἀλλ’ ἄγετε λευκόποδες, οἵπερ επὶ Λείψύδριον ἤλθομεν ὅτ’
ἦμεν ἔτι, νῦν δεῖ νῦν ἀνηβῆσαι πάλιν κἀναπτερῶσαι πᾶν τὸ
σῶμα κἀποσείσασθαι τὸ γῆρας τόδε. εἰ γὰρ ἐνδώσει τις ἡμῶν
ταῖσδε κἂν σμικρὰν λαβήν, οὐδὲν ἐλλείψουσιν αὗται λιπαροῦς
χειρουργίας, ἀλλὰ καὶ ναῦς τεκτανοῦνται, κἀπιχειρήσουσ’ ἔτι
ναυμαχεῖν καὶ πλεῖν ἐφ’ ἡμἁς ὥσπε, Ἀρτεμισία. ἢν δ’ ἐφ’
ἱππικὴν τράπωνται, διαγράφω τοὺς ἱππέας. ἱππικώτατον γάρ
ἐστι χρῆμα κἄποχον γυνή, κοὐκ ἂν ἀπολίσθοι τρέχοντος· τὰς
δ’ Ἀμαζόνας σκόπει, ἃς Μίκων ἔγραψ’ ἐφ’ ἵππων μαχομένας
τοῖς ἀνδράσιν. ἀλλὰ τούτων χρῆν ἁπασῶν ἐς τετρημένον ξύλον
ἐγκαθαρμόσαι λαβόντας τουτονὶ τὸν αὐχένα. εἰ νὴ τὼ θεώ με
ζωπυρήσεις, λύσω τὴν ἐμαυτῆς ὗν ἐγὼ δή, καὶ ποιήσω
τήμερον τοὺς δημότας βωστρεῖν σ’ ἐγὼ πεκτούμενον. ἀλλὰ
χἠμεῖς ὦ γυναῖκες θᾶττον ἐκδυώμεθα, ὡς ἂν ὄζωμεν
γυναικῶν αὐτοδὰξ ὠργισμένων. νῦν πρὸς ἔμ’ ἴτω τις, ἵνα
μή ποτε φάγῃ σκόροδα, μηδὲ κυάμους μέλανας. ὡς εἰ καὶ μόνον
κακῶς ἐρεῖς, ὑπερχολῶ γάρ, αἰετὸν τίκτοντα κάνθαρός σε
μαιεύσομαι. οὐ γὰρ ὑμῶν φροντίσαιμ’ ἄν, ἢν ἐμοὶ ζῇ
Λαμπιτὼ ἥ τε Θηβαία φίλη παῖς εὐγενὴς Ἰσμηνία. οὐ γὰρ
ἔσται δύναμις, οὐδ’ ἢν ἑπτάκις σὺ ψηφίσῃ, ὅστις ὦ
δύστην’ ἀπήχθου πᾶσι καὶ τοῖς γείτοσιν. ὥστε κἀχθὲς
θἠκάτῃ ποιοῦσα παιγνίαν ἐγὼ τοῖσι παισὶ τὴν ἑταίραν
ἐκάλεσ’ ἐκ τῶν γειτόνων, παῖδα χρηστὴν κἀγαπητὴν ἐκ Βοιωτῶν
ἔγχελυν· οἱ δὲ πέμψειν οὐκ ἔφασκον διὰ τὰ σὰ ψηφίσματα.
κοὐχὶ μὴ παύσησθε τῶν ψηφισμάτων τούτων, πρὶν ἂν τοῦ
σκέλους ὑμᾶς λαβών τις ἐκτραχηλίσῃ φέρων. ἄνασσα πράγους
τοῦδε καὶ βουλεύματος, τί μοι σκυθρωπὸς ἐξελήλυθας δόμων;
κακῶν γυναικῶν ἔργα καὶ θήλεια φρὴν ποιεῖ μ’ ἄθυμον
περιπατεῖν τ’ ἄνω κάτω. τί φῄς; τί φῄς; ἀληθῆ, ἀληθῆ.
τί δ’ ἐστὶ δεινόν; φράζε ταῖς σαυτῆς φίλαις. ἀλλ’ αἰσχρὸν
εἰπεῖν καὶ σιωπῆσαι βαρύ. μή νύν με κρύψῃς ὅ τι πεπόνθαμεν
κακόν. βινητιῶμεν, ᾗ βράχιστον τοῦ λόγου. ἰὼ Ζεῦ. τί Ζῆν’
ἀυτεῖς; ταῦτα δ’ οὖν οὕτως ἔχει. ἐγὼ μὲν οὖν αὐτὰς
ἀποσχεῖν οὐκέτι οἵα τ’ ἀπὸ τῶν ἀνδρῶν· διαδιδράσκουσι
γάρ. τὴν μέν γε πρώτην διαλέγουσαν τὴν ὀπὴν κατέλαβον ᾗ
τοῦ Πανός ἐστι ταὐλίον, τὴν δ’ ἐκ τροχιλείας αὖ
κατειλυσπωμένην, τὴν δ’ αὐτομολοῦσαν, τὴν δ’ ἐπὶ στρούθου
†μίαν† ἤδη πέτεσθαι διανοουμένην κάτω ἐς Ὀρσιλόχου χθὲς τῶν
τριχῶν κατέσπασα. πάσας τε προφάσεις ὥστ’ ἀπελθεῖν οἴκαδε
ἕλκουσιν. ἤδη γοῦν τις αὐτῶν ἔρχεται. αὕτη σὺ ποῖ θεῖς;
οἴκαδ’ ἐλθεῖν βούλομαι. οἴκοι γάρ ἐστιν ἔριά μοι Μιλήσια
ὑπὸ τῶν σέων κατακοπτόμενα. ποίων σέων; οὐκ εἶ πάλιν; ἀλλ’
ἥξω ταχέως νὴ τὼ θεὼ ὅσον διαπετάσασ’ ἐπὶ τῆς κλίνης
μόνον. μὴ διαπετάννυ, μηδ’ ἀπέλθῃς μηδαμῇ. ἀλλ’ ἐῶ
’πολέσθαι τἄρῑ; ἢν τούτου δέῃ. τάλαιν’ ἐγώ, τάλαινα τῆς
Ἀμοργίδος, ἣν ἄλοπον οἴκοι καταλέλοιφ’. αὕθἠτέρα ἐπὶ
τὴν Ἄμοργιν τὴν ἄλοπον ἐξέρχεται. χώρει πάλιν δεῦρ’. ἀλλὰ
νὴ τὴν Φωσφόρον ἔγωγ’ ἀποδείρασ’ αὐτίκα μάλ’ ἀνέρχομαι.
μή μἀποδείρῃς. ἢν γὰρ ἄρξῃς τοῦτο σύ, ἑτέρα γυνὴ
ταὐτὸν ποιεῖν βουλήσεται. ὦ πότνῑ Εἰλείθυῑ ἐπίσχες τοῦ
τόκου, ἕως ἂν εἰς ὅσιον μόλω ’γὼ χωρίον. τί ταῦτα
ληρεῖς; αὐτίκα μάλα τέξομαι. ἀλλ’ οὐκ ἐκύεις σύ γ’ ἐχθές.
ἀλλὰ τήμερον. ἀλλ’ οἴκαδέ μ’ ὡς τὴν μαῖαν ὦ Λυσιστράτη
ἀπόπεμψον ὡς τάχιστα. τίνα λόγον λέγεις; τί τοῦτ’ ἔχεις τὸ
σκληρόν; ἄρρεν παιδίον. μὰ τὴν Ἀφροδίτην οὐ σύ γ’, ἀλλ’ ἢ
χαλκίον ἔχειν τι φαίνει κοῖλον· εἴσομαι δ’ ἐγώ. ὦ
καταγέλαστ’ ἔχουσα τὴν ἱερὰν κυνῆν κυεῖν ἔφασκες; καὶ κυῶ
γε νὴ Δία. τί δῆτα ταύτην εἶχες; ἵνα μ’ εἰ καταλάβοι ὁ
τόκος ἔτ’ ἐν πόλει, τέκοιμ’ ἐς τὴν κυνῆν ἐσβᾶσα ταύτην,
ὥσπερ αἱ περιστεραί. τί λέγεις; προφασίζει· περιφανῆ τὰ
πράγματα. οὐ τἀμφιδρόμια τῆς κυνῆς αὐτοῦ μενεῖς; ἀλλ’ οὐ
δύναμαι ’γωγ’ οὐδὲ κοιμᾶσθ’ ἐν πόλει, ἐξ οὗ τὸν ὄφιν
εἶδον τὸν οἰκουρόν ποτε. ἐγὼ δ’ ὑπὸ τῶν γλαυκῶν γε τάλαιν’
ἀπόλλυμαι ταῖς ἀγρυπνίαισι κακκαβαζουσῶν ἀεί. ὦ δαιμόνιαι
παύσασθε τῶν τερατευμάτων. ποθεῖτ’ ἴσως τοὺς ἄνδρας· ἡμᾶς
δ’ οὐκ οἴει ποθεῖν ἐκείνους; ἀργαλέας γ’ εὖ οἶδ’ ὅτι
ἄγουσι νύκτας. ἀλλ’ ἀνάσχεσθ’ ὦγαθαί, καὶ προσταλαιπωρήσατ’
ἔτ’ ὀλίγον χρόνον, ὡς χρησμὸς ἡμῖν ἐστιν ἐπικρατεῖν, ἐὰν
μὴ στασιάσωμεν· ἔστι δ’ ὁ χρησμὸς οὑτοσί. λέγ’ αὐτὸν ἡμῖν
ὅ τι λέγει. σιγᾶτε δή. ἀλλ’ ὁπόταν πτήξωσι χελιδόνες εἰς
ἕνα χῶρον, τοὺς ἔποπας φεύγουσαι, ἀπόσχωνταί τε φαλήτων,
παῦλα κακῶν ἔσται, τὰ δ’ ὑπέρτερα νέρτερα θήσει Ζεὺς
ὑψιβρεμέτης— ἐπάνω κατακεισόμεθ’ ἡμεῖς; ἢν δὲ διαστῶσιν
καὶ ἀναπτῶνται πτερύγεσσιν ἐξ ἱεροῦ ναοῖο χελιδόνες, οὐκέτι
δόξει ὄρνεον οὐδ’ ὁτιοῦν καταπυγωνέστερον εἶναι. σαφής γ’ ὁ
χρησμὸς νὴ Δί’. ὦ πάντες θεοί, μή νυν ἀπείπωμεν
ταλαιπωρούμεναι, ἀλλ’ εἰσίωμεν. καὶ γὰρ αἰσχρὸν τουτογὶ ὦ
φίλταται, τὸν χρησμὸν εἰ προδώσομεν. μῦθον βούλομαι λέξαι τιν’
ὑμῖν, ὅν ποτ’ ἤκουσ’ αὐτὸς ἔτι παῖς ὤν. οὕτως ἦν
νεανίσκος Μελανίων τις, ὃς φεύγων γάμον ἀφίκετ’ ἐς ἐρημίαν,
κἀν τοῖς ὄρεσιν ᾤκει· κᾆτ’ ἐλαγοθήρει πλεξάμενος ἄρκυς,
καὶ κύνα τιν’ εἶχεν, κοὐκέτι κατῆλθε πάλιν οἴκαδ’ ὑπὸ
μίσους. οὕτω τὰς γυναῖκας ἐβδελύχθη ’κεῖνος, ἡμεῖς τ’
οὐδὲν ἧττον τοῦ Μελανίωνος οἱ σώφρονες. βούλομαί σε γραῦ
κύσαι— κρόμμυόν τἄρ’ οὐκ ἔδει. κἀνατείνας λακτίσαι. τὴν
λόχμην πολλὴν φορεῖς. καὶ Μυρωνίδης γὰρ ἦν τραχὺς ἐντεῦθεν
μελάμπυγός τε τοῖς ἐχθροῖς ἅπασιν, ὥς δὲ καὶ Φορμίων.
κἀγὼ βούλομαι μῦθόν τιν’ ὑμῖν ἀντιλέξαι τῷ Μελανίωνι.
Τίμων ἦν ἀίδρυτός τις ἀβάτοισιν ἐν σκώλοισι τὸ πρόσωπον
περιειργμένος, Ἐρινύων ἀπορρώξ. οὗτος οὖν ὁ Τίμων ᾤχεθ’
ὑπὸ μίσους πολλὰ καταρασάμενος ἀνδράσι πονηροῖς. οὕτω
’κεῖνος ὑμῶν ἀντεμίσει τοὺς πονηροὺς ἄνδρας ἀεί, ταῖσι δὲ
γυναιξὶν ἦν φίλτατος. τὴν γνάθον βούλει θένω; μηδαμῶς·
†ἔδεισά γε.† ἀλλὰ κρούσω τῷ σκέλει; τὸν σάκανδρον
ἐκφανεῖς. ἀλλ’ ὅμως ἂν οὐκ ἴδοις καίπερ οὔσης γραὸς
ὄντ’ αὐτὸν κομήτην, ἀλλ’ ἀπεψιλωμένον τῷ λύχνῳ. ἰοὺ
ἰοὺ γυναῖκες ἴτε δεῦρ’ ὡς ἐμὲ ταχέως. τί δ’ ἔστιν; εἰπέ
μοι τίς ἡ βοή; ἄνδρ’ <ἄνδρ’> ὁρῶ προσιόντα παραπεπληγμένον,
τοῖς τῆς Ἀφροδίτης ὀργίοις εἰλημμένον. ὦ πότνια Κύπρου
καὶ Κυθήρων καὶ Πάφου μεδέουσ’, ἴθ’ ὀρθὴν ἥνπερ ἔρχι τὴν
ὁδόν. ποῦ δ’ ἐστὶν ὅστις ἐστί; παρὰ τὸ τῆς Χλόης. ὢ νὴ
Δί’ ἔστι δῆτα. τίς κἀστίν ποτε; ὁρᾶτε· γιγνώσκει τις ὑμῶν;
νὴ Δία ἔγωγε· κἀστὶν οὑμὸς ἀνὴρ Κινησίας. σὸν ἔργον
ἤδη τοῦτον ὀπτᾶν καὶ στρέφειν κἀξηπεροπεύειν καὶ φιλεῖν
καὶ μὴ φιλεῖν, καὶ πάνθ’ ὑπέχειν πλὴν ὧν σύνοιδεν ἡ
κύλιξ. ἀμέλει ποιήσω ταῦτ’ ἐγώ. καὶ μὴν ἐγὼ ξυνηπεροπεύσω
<σοι> παραμένουσ’ ἐνθαδί, καὶ ξυσταθεύσω τοῦτον. ἀλλ’
ἀπέλθετε. οἴμοι κακοδαίμων, οἷος ὁ σπασμός μ’ ἔχει χὠ
τέτανος ὥσπερ ἐπὶ τροχοῦ στρεβλούμενον. τίς οὗτος οὑντὸς
τῶν φυλάκων ἑστώς; ἐγώ. ἀνήρ; ἀνὴρ δῆτ’. οὐκ ἄπει δῆτ’
ἐκποδών; σὺ δ’ εἶ τίς ἡκβάλλουσά μ’; ἡμεροσκόπος. πρὸς
τῶν θεῶν νυν ἐκκάλεσόν μοι Μυρρίνην. ἰδοὺ καλέσω ’γὼ
Μυρρίνην σοι; σὺ δὲ τίς εἶ; ἀνὴρ ἐκείνης, Παιονίδης
Κινησίας. ὦ χαῖρε φίλτατ’· οὐ γὰρ ἀκλεὲς τοὔνομ τὸ σὸν
παρ’ ἡμῖν ἐστιν οὐδ’ ἀνώνυμον. ἀεὶ γὰρ ἡ γυνή σ’ ἔχει
διὰ στόμα. κἂν ᾠὸν ἢ μῆλον λάβῃ, ‘Κινησίᾳ τουτὶ
γένοιτο,’ φησίν. ὢ πρὸς τῶν θεῶν. νὴ τὴν Ἀφροδίτην· κἂν
περὶ ἀνδρῶν γ’ ἐμπέσῃ λόγος τις, εἴρηκ’ εὐθέως ἡ σὴ γυνὴ
ὅτι λῆρός ἐστι τἄλλα πρὸς Κινησίαν. ἴθι νυν κάλεσον
αὐτήν. τί οὖν; δώσεις τί μοι; ἔγωγέ <σοι> νὴ τὸν Δί’,
ἢν βούλῃ γε σύ· ἔχω δὲ τοῦθ’· ὅπερ οὖν ἔχω, δίδωμί
σοι. φέρε νυν καλέσω καταβᾶσά σοι. ταχύ νυν πάνυ. ὡς οὐδεμίαν
ἔχω γε τῷ βίῳ χάριν, ἐξ οὗπερ αὕτη ’ξῆλθεν ἐκ τῆς
οἰκίας· ἀλλ’ ἄχθομαι μὲν εἰσιών, ἔρημα δὲ εἶναι δοκεῖ
μοι πάντα, τοῖς δὲ σιτίοις χάριν οὐδεμίαν οἶδ’ ἐσθίων·
ἔστυκα γάρ. φιλῶ φιλῶ ’γὼ τοῦτον· ἀλλ’ οὐ βούλεται ὑπ’
ἐμοῦ φιλεῖσθαι. σὺ δ’ ἐμὲ τούτῳ μὴ κάλει. ὦ γλυκύτατον
Μυρρινίδιον τί ταῦτα δρᾷς; κατάβηθι δεῦρο. μὰ Δί’ ἐγὼ μὲν
αὐτόσ’ οὔ. ἐμοῦ καλοῦντος οὐ καταβήσει Μυρρίνη; οὐ γὰρ
δεόμενος οὐδὲν ἐκκαλεῖς ἐμέ. ἐγὼ οὐ δεόμενος;
ἐπιτετριμμένος μὲν οὖν. ἄπειμι. μὴ δῆτ’, ἀλλὰ τῷ γοῦν
παιδίῳ ὑπάκουσον· οὗτος οὐ καλεῖς τὴν μαμμίαν; μαμμία,
μαμμία, μαμμία. αὕτη τί πάσχεις; οὐδ’ ἐλεεῖς τὸ παιδίον
ἄλουτον ὂν κἄθηλον ἕκτην ἡμέραν; ἔγωγ’ ἐλεῶ δῆτ’· ἀλλ’
ἀμελὴς αὐτῷ πατὴρ ἔστιν. κατάβηθ’ ὦ δαιμονία τῷ
παιδίῳ. οἷον τὸ τεκεῖν· καταβατέον. τί γὰρ πάθω; ἐμοὶ γὰρ
αὕτη καὶ νεωτέρα δοκεῖ πολλῷ γεγενῆσθαι κἀγανώτερον
βλέπειν· χἂ δυσκολαίνει πρὸς ἐμὲ καὶ βρενθύεται, ταῦτ’
αὐτὰ δή ’σθ’ ἃ κἄμ’ ἐπιτρίβει τῷ πόθῳ. ὦ γλυκύτατον
σὺ τεκνίδιον κακοῦ πατρός, φέρε σε φιλήσω γλυκύτατον τῇ
μαμμίᾳ. τί ὦ πονήρα ταῦτα ποιεῖς χἀτέραις πείθει γυναιξί,
κἀμέ τ’ ἄχθεσθαι ποιεῖς αὐτή τε λυπεῖ; μὴ πρόσαγε τὴν
χεῖρά μοι. τὰ δ’ ἔνδον ὄντα τἀμὰ καὶ σὰ χρήματα χεῖρον
διατίθης. ὀλίγον αὐτῶν μοι μέλει. ὀλίγον μέλει σοι τῆς
κρόκης φορουμένης ὑπὸ τῶν ἀλεκτρυόνων; ἔμοιγε νὴ Δία. τὰ
<δὲ> τῆς Ἀφροδίτης ἱέρ’ ἀνοργίαστά σοι χρόνον τοσοῦτόν
ἐστιν. οὐ βαδιεῖ πάλιν; μὰ Δί’ οὐκ ἔγωγ’, ἢν μὴ
διαλλαχθῆτέ γε καὶ τοῦ πολέμου παύσησθε. τοιγάρ, ἢν δοκῇ,
ποιήσομεν καὶ ταῦτα. τοιγάρ, ἢν δοκῇ, κἄγωγ’ ἄπειμ’
ἐκεῖσε· νῦν δ’ ἀπομώμοκα. σὺ δ’ ἀλλὰ κατακλίνηθι μετ’ ἐμοῦ
διὰ χρόνου. οὐ δῆτα· καίτοι σ’ οὐκ ἐρῶ γ’ ὡς οὐ φιλῶ.
φιλεῖς; τί οὖν οὐ κατεκλίνης ὦ Μύρριον; ὦ καταγέλαστ’
ἐναντίον τοῦ παιδίου; μὰ Δί’ ἀλλὰ τοῦτό γ’ οἴκαδ’ ὦ
Μανῆ φέρε. ἰδοὺ τὸ μέν σοι παιδίον καὶ δὴ ’κποδών, σὺ δ’
οὐ κατακλίνει. ποῦ γὰρ ἄν τις καὶ τάλαν δράσειε τοῦθ’;
ὅπου; τὸ τοῦ Πανὸς καλόν. καὶ πῶς ἔθ’ ἁγνὴ δῆτ’ ἂν
ἔλθοιμ’ ἐς πόλιν; κάλλιστα δήπου λουσαμένη τῇ Κλεψύδρᾳ.
ἔπειτ’ ὀμόσασα δῆτ’ ἐπιορκήσω τάλαν; εἰς ἐμὲ τράποιτο·
μηδὲν ὅρκου φροντίσῃς. φέρε νυν ἐνέγκω κλινίδιον νῷν.
μηδαμῶς. ἀρκεῖ χαμαὶ νῷν. μὰ τὸν Ἀπόλλω μή σ’ ἐγὼ καίπερ
τοιοῦτον ὄντα κατακλινῶ χαμαί. ἥ τοι γυνὴ φιλεῖ με, δήλη
’στὶν καλῶς. ἰδοὺ κατάκεισ’ ἀνύσας τι, κἀγὼ ’κδύομαι.
καίτοι, τὸ δεῖνα, ψίαθός ἐστ’ ἐξοιστέα. ποία ψίαθος; μὴ
μοί γε. νὴ τὴν Ἄρτεμιν, αἰσχρὸν γὰρ ἐπὶ τόνου γε. δός μοί
νυν κύσαι. ἰδού. παπαιάξ· ἧκέ νυν ταχέως πάνυ. ἰδοὺ
ψίαθος· κατάκεισο, καὶ δὴ ’κδύομαι. καίτοι, τὸ δεῖνα,
προσκεφάλαιον οὐκ ἔχεις. ἀλλ’ οὐδὲ δέομ’ ἔγωγε. νὴ Δί’
ἀλλ’ ἐγώ. ἀλλ’ ἢ τὸ πέος τόδ’ Ἡρακλῆς ξενίζεται.
ἀνίστασ’, ἀναπήδησον. ἤδη πάντ’ ἔχω. ἅπαντα δῆτα. δεῦρό
νυν ὦ χρύσιον. τὸ στρόφιον ἤδη λύομαι. μέμνησό νυν· μή μ’
ἐξαπατήσῃς τὰ περὶ τῶν διαλλαγῶν. νὴ Δί’ ἀπολοίμην ἆρα.
σισύραν οὐκ ἔχεις. μὰ Δί’ οὐδὲ δέομαί γ’, ἀλλὰ βινεῖν
βούλομαι. ἀμέλει ποιήσεις τοῦτο· ταχὺ γὰρ ἔρχομαι. ἅνθρωπος
ἐπιτρίψει με διὰ τὰ στρώματα. ἔπαιρε σαυτόν. ἀλλ’ ἐπῆρται
τοῦτό γε. βούλει μυρίσω σε; μὰ τὸν Ἀπόλλω μὴ μέ γε. νὴ τὴν
Ἀφροδίτην ἤν τε βούλῃ γ’ ἤν τε μή. εἴθ’ ἐκχυθείη τὸ
μύρον ὦ Ζεῦ δέσποτα. πρότεινέ νυν τὴν χεῖρα κἀλείφου
λαβών. οὐχ ἡδὺ τὸ μύρον μὰ τὸν Ἀπόλλω τουτογί, εἰ μὴ
διατριπτικόν γε κοὐκ ὄζον γάμων. τάλαιν’ ἐγὼ τὸ Ῥόδιον
ἤνεγκον μύρον. ἀγαθόν· ἔα αὔτ’ ὦ δαιμονία. ληρεῖς ἔχων.
κάκιστ’ ἀπόλοιθ’ ὁ πρῶτος ἑψήσας μύρον. λαβὲ τόνδε τὸν
ἀλάβαστον. ἀλλ’ ἕτερον ἔχω. ἀλλ’ ᾠζυρὰ κατάκεισο καὶ μή
μοι φέρε μηδέν. ποιήσω ταῦτα νὴ τὴν Ἄρτεμιν. ὑπολύομαι
γοῦν. ἀλλ’ ὅπως ὦ φίλτατε σπονδὰς ποιεῖσθαι ψηφιεῖ.
βουλεύσομαι. ἀπολώλεκέν με κἀπιτέτριφεν ἡ γυνὴ τά τ’ ἄλλα
πάντα κἀποδείρασ’ οἴχεται. οἴμοι τί πάθω; τίνα βινήσω τῆς
καλλίστης πασῶν ψευσθείς; πῶς ταυτηνὶ παιδοτροφήσω; ποῦ
Κυναλώπηξ; μίσθωσόν μοι τὴν τίτθην. ἐν δεινῷ γ’ ὦ δύστηνε
κακῷ τείρει ψυχὴν ἐξαπατηθείς. κἄγωγ’ οἰκτίρω σ’ αἰαῖ.
ποῖος γὰρ ἂν ἢ νέφρος ἀντίσχοι, ποία ψυχή, ποῖοι δ’
ὄρχεις, ποία δ’ ὀσφῦς, ποῖος δ’ ὄρρος κατατεινόμενος καὶ μὴ
βινῶν τοὺς ὄρθρους; ὦ Ζεῦ δεινῶν ἀντισπασμῶν. ταυτὶ μέντοι
νυνί σ’ ἐποίησ’ ἡ παμβδελυρὰ καὶ παμμυσαρά. μὰ Δί’ ἀλλὰ
φίλη καὶ παγγλυκερά. ποία γλυκερά; μιαρὰ μιαρά. <μιαρὰ> δῆτ’
ὦ Ζεῦ ὦ Ζεῦ· εἴθ’ αὐτὴν ὥσπερ τοὺς θωμοὺς μεγάλῳ
τυφῷ καὶ πρηστῆρι ξυστρέψας καὶ ξυγγογγύλας οἴχοιο φέρων,
εἶτα μεθείης, ἡ δὲ φέροιτ’ αὖ πάλιν ἐς τὴν γῆν, κᾆτ’
ἐξαίφνης περὶ τὴν ψωλὴν περιβαίη. πᾷ τᾶν Ἀσανᾶν ἐστιν ἁ
γερωχία ἢ τοὶ πρυτάνιες; λῶ τι μυσίξαι νέον. σὺ δ’ εἶ
πότερον ἄνθρωπος ἢ κονίσαλος; κᾶρυξ ἐγὼν ὦ κυρσάνιε ναὶ
τὼ σιὼ ἔμολον ἀπὸ Σπάρτας περὶ τᾶν διαλλαγᾶν. κἄπειτα
δόρυ δῆθ’ ὑπὸ μάλης ἥκεις ἔχων; οὐ τὸν Δί’ οὐκ ἐγών γα.
ποῖ μεταστρέφει; τί δὴ προβάλλει τὴν χλαμύδ’; ἢ βουβωνιᾷς
ὑπὸ τῆς ὁδοῦ; παλαιόρ γα ναὶ τὸν Κάστορα ὥνθρωπος. ἀλλ’
ἔστυκας ὦ μιαρώτατε. οὐ τὸν Δί’ οὐκ ἐγών γα· μηδ’ αὖ
πλαδδίη. τί δ’ ἐστί σοι τοδί; σκυτάλα Λακωνικά. εἴπερ γε
χαὔτη ’στὶ σκυτάλη Λακωνική. ἀλλ’ ὡς πρὸς εἰδότ’ ἐμὲ σὺ
τἀληθῆ λέγε. τί τὰ πράγμαθ’ ὑμῖν ἐστι τἀν Λακεδαίμονι;
ὀρσὰ Λακεδαίμων πᾶα καὶ τοὶ σύμμαχοι ἅπαντες ἐστύκαντι·
Πελλάνας δὲ δεῖ. ἀπὸ τοῦ δὲ τουτὶ τὸ κακὸν ὑμῖν
ἐνέπεσεν; ἀπὸ Πανός; οὔκ, ἀλλ’ ἆρχεν οἰῶ Λαμπιτώ,
ἔπειτα τἄλλαι ταὶ κατὰ Σπάρταν ἅμα γυναῖκες ᾇπερ ἀπὸ
μιᾶς ὑσπλαγίδος ἀπήλααν τὼς ἄνδρας ἀπὸ τῶν ὑσσάκων. πῶς
οὖν ἔχετε; μογίομες. ἂν γὰρ τὰν πόλιν ᾇπερ
λυχνοφορίοντες ἐπικεκύφαμες. ταὶ γὰρ γυναῖκες οὐδὲ τῶ μύρτω
σιγεῖν ἐῶντι, πρίν γ’ ἅπαντες ἐξ ἑνὸς λόγω σπονδὰς
ποιησώμεσθα ποττὰν Ἑλλάδα. τουτὶ τὸ πρᾶγμα πανταχόθεν
ξυνομώμοται ὑπὸ τῶν γυναικῶν· ἄρτι νυνὶ μανθάνω. ἀλλ’ ὡς
τάχιστα φράζε περὶ διαλλαγῶν αὐτοκράτορας πρέσβεις ἀποπέμπειν
ἐνθαδί. ἐγὼ δ’ ἑτέρους ἐνθένδε τῇ βουλῇ φράσω πρέσβεις
ἑλέσθαι τὸ πέος ἐπιδείξας τοδί. ποτάομαι· κράτιστα γὰρ
παντᾷ λέγεις. οὐδέν ἐστι θηρίον γυναικὸς ἀμαχώτερον, οὐδὲ
πῦρ, οὐδ’ ὧδ’ ἀναιδὴς οὐδεμία πόρδαλις. ταῦτα μέντοι <σὺ>
ξυνιεὶς εἶτα πολεμεῖς ἐμοί, ἐξὸν ὦ πόνηρε σοὶ βέβαιον
ἔμ’ ἔχειν φίλην; ὡς ἐγὼ μισῶν γυναῖκας οὐδέποτε παύσομαι.
ἀλλ’ ὅταν βούλῃ σύ· νῦν δ’ οὖν οὔ σε περιόψομαι γυμνὸν
ὄνθ’ οὕτως. ὁρῶ γὰρ ὡς καταγέλαστος εἶ. ἀλλὰ τὴν
ἐξωμίδ’ ἐνδύσω σε προσιοῦσ’ ἐγώ. τοῦτο μὲν μὰ τὸν Δί’ οὐ
πονηρὸν ἐποιήσατε· ἀλλ’ ὑπ’ ὀργῆς γὰρ πονηρᾶς καὶ τότ’
ἀπέδυν ἐγώ. πρῶτα μὲν φαίνει γ’ ἀνήρ, εἶτ’ οὐ
καταγέλαστος εἶ. κεἴ με μὴ ’λύπεις, ἐγώ σου κἂν τόδε τὸ
θηρίον τοὐπὶ τὠφθαλμῷ λαβοῦσ’ ἐξεῖλον ἂν ὃ νῦν ἔνι.
τοῦτ’ ἄρ’ ἦν με τοὐπιτρῖβον, δακτύλιος οὑτοσί· ἐκσκάλευσον
αὐτό, κᾆτα δεῖξον ἀφελοῦσά μοι· ὡς τὸν ὀφθαλμόν γέ μου
νὴ τὸν Δία πάλαι δάκνει. ἀλλὰ δράσω ταῦτα· καίτοι δύσκολος
ἔφυς ἀνήρ. ἦ μέγ’ ὦ Ζεῦ χρῆμ’ ἰδεῖν τῆς ἐμπίδος
ἔνεστί σοι. οὐχ ὁρᾷς; οὐκ ἐμπίς ἐστιν ἥδε Τρικορυσία;
νὴ Δί’ ὤνησάς γέ μ’, ὡς πάλαι γέ μ’ ἐφρεωρύχει, ὥστ’
ἐπειδὴ ’ξῃρέθη, ῥεῖ μου τὸ δάκρυον πολύ. ἀλλ’ ἀποψήσω σ’
ἐγώ, καίτοι πάνυ πονηρὸς εἶ, καὶ φιλήσω. μὴ φιλήσῃς. ἤν
τε βούλῃ γ’ ἤν τε μή. ἀλλὰ μὴ ὥρασ’ ἵκοισθ’· ὡς ἐστὲ
θωπικαὶ φύσει, κἄστ’ ἐκεῖνο τοὔπος ὀρθῶς κοὐ κακῶς
εἰρημένον, οὔτε σὺν πανωλέθροισιν οὔτ’ ἄνευ πανωλέθρων.
ἀλλὰ νυνὶ σπένδομαί σοι, καὶ τὸ λοιπὸν οὐκέτι οὔτε δράσω
φλαῦρον οὐδὲν οὔθ’ ὑφ’ ὑμῶν πείσομαι. ἀλλὰ κοινῇ
συσταλέντες τοῦ μέλους ἀρξώμεθα. οὐ παρασκευαζόμεσθα τῶν
πολιτῶν οὐδέν’ ὦνδρες φλαῦρον εἰπεῖν οὐδὲ ἕν. ἀλλὰ πολὺ
τοὔμπαλιν πάντ’ ἀγαθὰ καὶ λέγειν καὶ δρᾶν· ἱκανὰ γὰρ τὰ
κακὰ καὶ τὰ παρακείμενα. ἀλλ’ ἐπαγγελλέτω πᾶς ἀνὴρ καὶ
γυνή, εἴ τις ἀργυρίδιον δεῖται λαβεῖν μνᾶς ἢ δύ’ ἢ
τρεῖς, ὡς † πόλλ’ ἔσω ’στὶν† κἄχομεν βαλλάντια. κἄν ποτ’
εἰρήνη φανῇ, ὅστις ἂν νυνὶ δανείσηται παρ’ ἡμῶν, ἃν
λάβῃ μηκέτ’ ἀποδῷ. ἑστιᾶν δὲ μέλλομεν ξένους τινὰς
Καρυστίους, ἄν‐ δρας καλούς τε κἀγαθούς. κἄστιν <ἔτ’>
ἔτνος τι· καὶ δελφάκιον ἦν τί μοι, καὶ τοῦτο τέθυχ’, ὡς τὰ
κρέ’ ἔδεσθ’ ἁπαλὰ καὶ καλά. ἥκετ’ οὖν εἰς ἐμοῦ τήμερον·
πρὼ| δὲ χρὴ τοῦτο δρᾶν λελουμένους αὔ‐ τούς τε καὶ τὰ
παιδί’, εἶτ’ εἴσω βαδίζειν, μηδ’ ἐρέσθαι μηδένα, ἀλλὰ
χωρεῖν ἄντικρυς ὥσπερ οἴκαδ’ εἰς ἑαυτῶν γεννικῶς, ὡς ἡ
θύρα κεκλῄσεται. καὶ μὴν ἀπὸ τῆς Σπάρτης οἱδὶ πρέσβεις
ἕλκοντες ὑπήνας χωροῦσ’, ὥσπερ χοιροκομεῖον περὶ τοῖς
μηροῖσιν ἔχοντες. ἄνδρες Λάκωνες πρῶτα μέν μοι χαίρετε,
εἶτ’ εἴπαθ’ ἡμῖν πῶς ἔχοντες ἥκετε. τί δεῖ ποθ’ ὑμὲ
πολλὰ μυσίδδειν ἔπη; ὁρῆν γὰρ ἔξεσθ’ ὡς ἔχοντες ἵκομες.
βαβαί· νενεύρωται μὲν ἥδε συμφορὰ δεινῶς, †τεθερμῶσθαί γε†
χεῖρον φαίνεται. ἄφατα. τί κα λέγοι τις; ἀλλ’ ὅπᾳ σέλει
παντᾷ τις ἐλσὼν ἁμὶν εἰράναν σέτω. καὶ μὴν ὁρῶ καὶ
τούσδε τοὺς αὐτόχθονας ὥσπερ παλαιστὰς ἄνδρας ἀπὸ τῶν
γαστέρων θαἰμάτῑ ἀποστέλλοντας· ὥστε φαίνεται ἀσκητικὸν τὸ
χρῆμα τοῦ νοσήματος. τίς ἂν φράσεις ποῦ’ στιν ἡ Λυσιστράτη;
ὡς ἄνδρες ἡμεῖς οὑτοιὶ τοιουτοιί. χαὔτη ξυνᾴδει χἠτέρα
ταύτῃ νόσῳ. ἦ που πρὸς ὄρθρον σπασμὸς ὑμᾶς λαμβάνει; μὰ
Δί’ ἀλλὰ ταυτὶ δρῶντες ἐπιτετρίμμεθα. ὥστ’ εἴ τις ἡμᾶς
μὴ διαλλάξει ταχύ, οὐκ ἔσθ’ ὅπως οὐ Κλεισθένη βινήσομεν.
εἰ σωφρονεῖτε, θαἰμάτια λήψεσθ’, ὅπως τῶν Ἑρμοκοπιδῶν μή
τις ὑμᾶς ὄψεται. νὴ τὸν Δί’ εὖ μέντοι λέγεις. ναὶ τὼ σιὼ
παντᾷ γα. φέρε τὸ ἔσθος ἀμβαλώμεθα. ὢ χαίρετ’ ὦ Λάκωνες·
αἰσχρά γ’ ἐπάθομεν. ὦ Πολυχαρείδα δεινά κ’ αὖ ’πεπόνθεμες,
αἰ εἶδον ἁμὲ τὤνδρες ἀμπεφλασμένως. ἄγε δὴ Λάκωνες αὔθ’
ἕκαστα χρὴ λέγειν. ἐπὶ τί πάρεστε δεῦρο; περὶ διαλλαγᾶν
πρέσβεις. καλῶς δὴ λέγετε· χἠμεῖς τουτογί. τί οὐ καλοῦμεν
δῆτα τὴν Λυσιστράην, ἥπερ διαλλάξειεν ἡμᾶς ἂν μόνη; ναὶ
τὼ σιὼ κἂν λῆτε τὸν Λυσίστρατον. ἀλλ’ οὐδὲν ἡμᾶς, ὡς
ἔοικε, δεῖ καλεῖν· αὐτὴ γάρ, ὡς ἤκουσεν, ἥδ’ ἐξέρχεται.
χαῖρ’ ὦ πασῶν ἀνδρειοτάτη· δεῖ δὴ νυνί σε γενέσθαι δεινὴν
<δειλὴν> ἀγαθὴν φαύλην σεμνὴν ἀγανὴν πολύπειρον· ὡς οἱ
πρῶτοι τῶν Ἑλλήνων τῇ σῇ ληφθέντες ἴυγγι συνεχώρησάν σοι
καὶ κοινῇ τἀγκλήματα πάντ’ ἐπέτρεψαν. ἀλλ’ οὐχὶ χαλεπὸν
τοὔργον, εἰ λάβοι γέ τις ὀργῶντας ἀλλήλων τε μὴ
’κπειρωμένους. τάχα δ’ εἴσομαι ’γώ. ποῦ ’στιν ἡ Διαλλαγή;
πρόσαγε λαβοῦσα πρῶτα τοὺς Λακωνικούς, καὶ μὴ χαλεπῇ τῇ
χειρὶ μηδ’ αὐθαδικῇ, μηδ’ ὥσπερ ἡμῶν ἅνδρες ἀμαθῶς τοῦτ’
ἔδρων, ἀλλ’ ὡς γυναῖκας εἰκός, οἰκείως πάνυ, ἢν μὴ διδῷ
τὴν χεῖρα, τῆς σάθης ἄγε. ἴθι καὶ σὺ τούτους τοὺς
Ἀθηναίους ἄγε, οὗ δ’ ἂν διδῶσι πρόσαγε τούτους λαβομένη.
ἄνδρες Λάκωνες στῆτε παρ’ ἐμὲ πλησίον, ἐνθένδε δ’ ὑμεῖς,
καὶ λόγων ἀκούσατε. ἐγὼ γυνὴ μέν εἰμι, νοῦς δ’ ἔνεστί
μοι, αὐτὴ δ’ ἐμαυτῆς οὐ κακῶς γνώμης ἔχω, τοὺς δ’ ἐκ
πατρός τε καὶ γεραιτέρων λόγους πολλοὺς ἀκούσασ’ οὐ
μεμούσωμαι κακῶς. λαβοῦσα δ’ ὑμᾶς λοιδορῆσαι βούλομαι κοινῇ
δικαίως, οἳ μιᾶς ἐκ χέρνιβος βωμοὺς περιρραίνοντες ὥσπερ
ξυγγενεῖς Ὀλυμπίασιν, ἐν Πύλαις, Πυθοῖ (πόσους εἴποιμ’ ἂν
ἄλλους, εἴ με μηκύνειν δέοι;) ἐχθρῶν παρόντων βαρβάρων
στρατεύματι Ἕλληνας ἄνδρας καὶ πόλεις ἀπόλλυτε. εἷς μὲν
λόγος μοι δεῦρ’ ἀεὶ περαίνεται. ἐγὼ δ’ ἀπόλλυμαί γ’
ἀπεψωλημένος. εἶτ’ ὦ Λάκωνες, πρὸς γὰρ ὑμᾶς τρέψομαι, οὐκ
ἴσθ’ ὅτ’ ἐλθὼν δεῦρο Περικλείδας ποτὲ ὁ Λάκων Ἀθηναίων
ἱκέτης καθέζετο ἐπὶ τοῖσι βωμοῖς ὠχρὸς ἐν φοινικίδι
στρατιὰν προσαιτῶν; ἡ δὲ Μεσσήνη τότε ὑμῖν ἐπέκειτο χὠ
θεὸς σείων ἅμα. ἐλθὼν δὲ σὺν ὁπλίταισι τετρακισχιλίοις
Κίμων ὅλην ἔσωσε τὴν Λακεδαίμονα. ταυτὶ παθόντες τῶν
Ἀθηναίων ὕπο δῃοῦτε χώραν, ἧς ὑπ’ εὖ πεπόνθατε;
ἀδικοῦσιν οὗτοι νὴ Δί’ ὦ Λυσιστράτη. ἀδικίομες· ἀλλ’ ὁ
πρωκτὸς ἄφατον ὡς καλός. ὑμᾶς δ’ ἀφήσειν τοὺς Ἀθηναίους
<μ’> οἴει; οὐκ ἴσθ’ ὅθ’ ὑμᾶς οἱ Λάκωνες αὖθις αὖ
κατωνάκας φοροῦντας ἐλθόντες δορὶ πολλοὺς μὲν ἄνδρας
Θετταλῶν ἀπώλεσαν, πολλοὺς δ’ ἑταίρους Ἱππίου καὶ ξυμμάχους,
ξυνεκμαχοῦντες τῇ τόθ’ ἡμέρᾳ μόνοι, κἠλευθέρωσαν κἀντὶ
τῆς κατωνάκης τὸν δῆμον ὑμῶν χλαῖναν ἠμπέσχον πάλιν; οὔπα
γυναῖκ’ ὄπωπα χαϊωτεραν. ἐγὼ δὲ κύσθον γ’ οὐδέπω καλλίονα.
τί δῆθ’ υπηργμένων γε πολλῶν κἀγαθῶν μάχεσθε κοὐ παύεσθε τῆς
μοχθηρίας; τί δ’ οὐ διηλλάγητε; φέρε τί τοὐμποδών; ἁμές γε
λῶμες, αἴ τις ἁμὶν τὤγκυκλον λῇ τοῦτ’ ἀποδόμεν. ποῖον ὦ
τᾶν; τὰν Πύλον, ἇσπερ πάλαι δεόμεθα καὶ βλιμάττομες. μὰ τὸν
Ποσειδῶ τοῦτο μέν γ’ οὐ δράσετε. ἄφετ’ ὦγάθ’ αὐτοῖς.
κᾆτα τίνα κινήσομεν; ἕτερόν γ’ ἀπαιτεῖτ’ ἀντὶ τούτου
χωρίον. τὸ δεῖνα τοίνυν παράδοθ’ ἡμῖν τουτονὶ πρώτιστα τὸν
Ἐχινοῦντα καὶ τὸν Μηλιᾶ κόλπον τὸν ὄπισθεν καὶ τὰ Μεγαρικὰ
σκέλη. οὐ τὼ σιὼ οὐχὶ πάντα γ’ ὦ λισσάνιε. ἐᾶτε, μηδὲν
διαφέρου περὶ σκελοῖν. ἤδη γεωργεῖν γυμνὸς ἀποδὺς βούλομαι.
ἐγὼ δὲ κοπραγωγεῖν γα †πρῶτα† ναὶ τὼ σιώ. ἐπὴν διαλλαγῆτε,
ταῦτα δράσετε. ἀλλ’ εἰ δοκεῖ δρᾶν ταῦτα, βουλεύσασθε καὶ
τοῖς ξυμμάχοις ἐλθόντες ἀνακοινώσατε. ποίοισιν ὦ τᾶν
ξυμμάχοις; ἐστύκαμεν. οὐ ταὐτὰ δόξει τοῖσι συμμάχοισι νῷν
βινεῖν ἅπασιν; τοῖσι γῶν ναὶ τὼ σιὼ ἁμοῖσι. καὶ γὰρ ναὶ
μὰ Δία Καρυστίοις. καλῶς λέγετε. νῦν οὖν ὅπως ἁγνεύσετε,
ὅπως ἂν αἱ γυναῖκες ὑμᾶς ἐν πόλει ξενίσωμεν ὧν ἐν ταῖσι
κίσταις εἴχομεν. ὅρκους δ’ ἐκεῖ καὶ πίστιν ἀλλήλοις δότε.
κἄπειτα τὴν αὑτοῦ γυναῖχ’ ὑμῶν λαβὼν ἄπεισ’ ἕκαστος.
ἀλλ’ ἴωμεν ὡς τάχος. ἄγ’ ὅπᾳ τυ λῇς. νὴ τὸν Δί’ ὡς
τάχιστ’ ἄγε. στρωμάτων δὲ ποικίλων καὶ χλανιδίων καὶ
ξυστίδων καὶ χρυσίων, ὅσ’ ἐστί μοι, οὐ φθόνος ἔνεστί μοι
πᾶσι παρέχειν φέρειν τοῖς παισίν, ὁπόταν τε θυγάτηρ τινὶ
κανηφορῇ. πᾶσιν ὑμῖν λέγω λαμβάνειν τῶν ἐμῶν χρημάτων νῦν
ἔνδοθεν, καὶ μηδὲν οὕτως εὖ σεσημάν‐ θαι τὸ μὴ οὐχὶ τοὺς
ῥύπους ἀνασπάσαι, χἄττ’ <ἂν> ἔνδον ᾖ φορεῖν. ὄψεται δ’
οὐδὲν σκοπῶν, εἰ μή τις ὑμῶν ὀξύτερον ἐμοῦ βλέπει. εἰ δέ
τῳ μὴ σῖτος ὑμῶν ἔστι, βόσκει δ’ οἰκέτας καὶ σμικρὰ πολλὰ
παιδία, ἔστι παρ’ ἐμοῦ λαβεῖν πυρίδια λεπτὰ μέν, ὁ δ’
ἄρτος ἀπὸ χοίνικος ἰδεῖν μάλα νεανίας. ὅστις οὖν
βούλεται τῶν πενήτων ἴτω εἰς ἐμοῦ σάκκους ἔχων καὶ
κωρύκους, ὡς λήψεται πυ‐ ρούς· ὁ Μανῆς δ’ οὑμὸς αὐτοῖς
ἐμβαλεῖ. πρός γε μέντοι τὴν θύραν προαγορεύω μὴ βαδίζειν τὴν
ἐμήν, ἀλλ’ εὐλαβεῖσθαι τὴν κύνα. ἄνοιγε τὴν θύραν·
παραχωρεῖν οὐ θέλεις; ὑμεῖς τί κάθησθε; μῶν ἐγὼ τῇ
λαμπάδι ὑμᾶς κατακαύσω; φορτικὸν τὸ χωρίον. οὐκ ἂν
ποιήσαιμ’. εἰ δὲ πάνυ δεῖ τοῦτο δρᾶν, ὑμῖν χαρίσασθαι,
προσταλαιπωρήσομεν. χἠμεῖς γε μετὰ σοῦ ξυνταλαιπωρήσομεν. οὐκ
ἄπιτε; κωκύσεσθε τὰς τρίχας μακρά. οὐκ ἄπιθ’, ὅπως ἂν οἱ
Λάκωνες ἔνδοθεν καθ’ ἡσυχίαν ἀπίωσιν εὐωχημένοι; οὔπω
τοιοῦτον συμπόσιον ὄπωπ’ ἐγώ. ἦ καὶ χαρίεντες ἦσαν οἱ
Λακωνικοί· ἡμεῖς δ’ ἐν οἴνῳ συμπόται σοφώτατοι. ὀρθῶς γ’,
ὁτιὴ νήφοντες οὐχ ὑγιαίνομεν· ἢν τοὺς Ἀθηναίους ἐγὼ
πείσω λέγων, μεθύοντες ἀεὶ πανταχοῖ πρεσβεύσομεν. νῦν μὲν
γὰρ ὅταν ἔλθωμεν ἐς Λακεδαίμονα νήφοντες, εὐθὺς βλέπομεν
ὅ τι ταράξομεν· ὥσθ’ ὅ τι μὲν ἂν λέγωσιν οὐκ ἀκούομεν,
ἃ δ’ οὐ λέγουσι, ταῦθ’ ὑπονενοήκαμεν, ἀγγέλλομεν δ’ οὐ
ταὐτὰ τῶν αὐτῶν πέρι. νυνὶ δ’ ἅπαντ’ ἤρεσκεν· ὥστ’ εἰ
μέν γέ τις ᾄδοι Τελαμῶνος, Κλειταγόρας ᾄδειν δέον,
ἐπῃνέσαμεν ἂν καὶ προσεπιωρκήσαμεν. ἀλλ’ οὑτοιὶ γὰρ αὖθις
ἔρχονται πάλιν ἐς ταὐτόν. οὐκ ἐρρήσετ’ ὦ μαστιγίαι; νὴ
τὸν Δί’ ὡς ἤδη γε χωροῦσ’ ἔνδοθεν. ὦ Πολυχαρείδα λαβὲ τὰ
φυσατήρια, ἵν’ ἐγὼ διποδιάξω τε κἀείσω καλὸν ἐς τὼς
Ἀσαναίως τε † καὶ ἐς ἡμᾶς ἅμα †. λαβὲ δῆτα τὰς φυσαλλίδας
πρὸς τῶν θεῶν, ὡς ἥδομαί γ’ ὑμᾶς ὁρῶν ὀρχουμένους.
ὅρμαον τὼς κυρσανίως ὦ Μναμοΰνα τάν τ’ ἐμὰν Μῶαν, ἅτις
οἶδεν ἁμὲ τώς τ’ Ἀσαναίως, ὅκα τοὶ μὲν ἐπ’ Ἀρταμιτίῳ
πρὤκροον σιοείκελοι ποττὰ κᾶλα τὼς Μήδως τ’ ἐνίκων, ἁμὲ δ’
αὖ Λεωνίδας ἆγεν ᾇπερ τὼς κάπρως θάγοντας οἰῶ τὸν
ὀδόντα· πολὺς δ’ ἀμφὶ τὰς γένυας ἀφρὸς † ἤνσει †, πολὺς δ’
ἁμᾷ καττῶν σκελῶν ἀφρὸς ἵετο. ἦν γὰρ τὤνδρες οὐκ
ἐλάσσως τᾶς ψάμμας τοὶ Πέρσαι. ἀγροτέρα σηροκτόνε μόλε
δεῦρο παρσένε σιὰ ποττὰς σπονδάς, ὡς συνέχῃς πολὺν ἁμὲ
χρόνον. νῦν δ’ αὖ φιλία τ’ αἰὲς εὔπορος εἴη ταῖς
συνθήκαις, καὶ τᾶν αἱμυλᾶν ἀλωπέκων παυσαίμεθα. ὢ δεῦρ’
ἴθι δεῦρ’ ὦ κυναγὲ παρσένε. ἄγε νυν ἐπειδὴ τἄλλα
πεποίηται καλῶς, ἀπάγεσθε ταύτας ὦ Λάκωνες, τάσδε τε ὑμεῖς·
ἀνὴρ δὲ παρὰ γυναῖκα καὶ γυνὴ στήτω παρ’ ἄνδρα, κᾆτ’ ἐπ’
ἀγαθαῖς συμφοραῖς ὀρχησάμενοι θεοῖσιν εὐλαβώμεθα τὸ λοιπὸν
αὖθις μὴ ’ξαμαρτάνειν ἔτι. πρόσαγε χορόν, ἔπαγε <δὲ>
Χάριτας, ἐπὶ δὲ κάλεσον Ἄρτεμιν, ἐπὶ δὲ δίδυμον ἀγέχορον
Ἰήιον εὔφρον’, ἐπὶ δὲ Νύσιον, ὃς μετὰ μαινάσι Βάκχιος
ὄμμασι δαίεται, Δία τε πυρὶ φλεγόμενον, ἐπί τε πότνιαν
ἄλοχον ὀλβίαν· εἶτα δὲ δαίμονας, οἷς ἐπιμάρτυσι χρησόμεθ’
οὐκ ἐπιλήσμοσιν Ἡσυχίας πέρι τῆς ἀγανόφρονος, ἣν ἐποίησε
θεὰ Κύπρις. ἀλαλαὶ ἰὴ παιήων· αἴρεσθ’ ἄνω ἰαί, ὡς ἐπὶ
νίκῃ ἰαί. εὐοῖ εὐοῖ, εὐαί εὐαί. πρόφαινε δὴ σὺ Μοῦσαν
ἐπὶ νέᾳ νέαν. Ταΰγετον αὖτ’ ἐραννὸν ἐκλιπῶα Μῶα μόλε
Λάκαινα πρεπτὸν ἁμὶν κλέωα τὸν Ἀμύκλαις σιὸν καὶ χαλκίοικον
Ἀσάναν, Τυνδαρίδας τ’ ἀγασώς, τοὶ δὴ πὰρ Εὐρώταν ψιάδδοντι.
εἶα μάλ’ ἔμβη ὢ εἶα κοῦφα πάλλων, ὡς Σπάρταν ὑμνίωμες,
τᾷ σιῶν χοροὶ μέλοντι καὶ ποδῶν κτύπος, ᾇ τε πῶλοι ταὶ
κόραι πὰρ τὸν Εὐρωταν ἀμπάλλοντι πυκνὰ ποδοῖν ἀγκονίωαι,
ταὶ δὲ κόμαι σείονθ’ ᾇπερ Βακχᾶν θυρσαδδωᾶν καὶ παιδδωᾶν.
ἁγεῖται δ’ ἁ Λήδας παῖς ἁγνὰ χοραγὸς εὐπρεπής. ἀλλ’ ἄγε
κόμαν παραμπύκιδδε χερί, ποδοῖν τε πάδη ᾇ τις ἔλαφος·
κρότον δ’ ἁμᾷ ποίει χορωφελήταν. καὶ τὰν σιὰν δ’ αὖ τὰν
κρατίσταν Χαλκίοικον ὕμνει τὰν πάμμαχον.