ὦ γῆς παλαιὸν ἄργος, Ἰνάχου ῥοαί, ὅθεν ποτ’ ἄρας ναυσὶ
χιλίαις Ἄρη ἐς γῆν ἔπλευσε Τρῳάδ’ Ἀγαμέμνων ἄναξ.
κτείνας δὲ τὸν κρατοῦντ’ ἐν Ἰλιάδι χθονὶ Πρίαμον, ἑλών τε
Δαρδάνου κλεινὴν πόλιν, ἀφίκετ’ ἐς τόδ’ Ἄργος, ὑψηλῶν δ’
ἐπὶ ναῶν ἔθηκε σκῦλα πλεῖστα βαρβάρων. κἀκεῖ μὲν
εὐτύχησεν· ἐν δὲ δώμασι θνῄσκει γυναικὸς πρὸς Κλυταιμήστρας
δόλῳ καὶ τοῦ Θυέστου παιδὸς Αἰγίσθου χερί. χὣ μὲν παλαιὰ
σκῆπτρα Ταντάλου λιπὼν ὄλωλεν, Αἴγισθος δὲ βασιλεύει χθονός,
ἄλοχον ἐκείνου Τυνδαρίδα κόρην ἔχων. οὓς δ’ ἐν δόμοισιν
ἔλιφ’ ὅτ’ ἐς Τροίαν ἔπλει, ἄρσενά τ’ Ὀρέστην θῆλύ τ’
Ἠλέκτρας θάλος, τὸν μὲν πατρὸς γεραιὸς ἐκκλέπτει τροφεὺς
μέλλοντ’ Ὀρέστην χερὸς ὑπ’ Αἰγίσθου θανεῖν Στροφίῳ τ’
ἔδωκε Φωκέων ἐς γῆν τρέφειν· ἣ δ’ ἐν δόμοις ἔμεινεν
Ἠλέκτρα πατρός, ταύτην ἐπειδὴ θαλερὸς εἶχ’ ἥβης χρόνος,
μνηστῆρες ᾔτουν Ἑλλάδος πρῶτοι χθονός. δείσας δὲ μή τῳ
παῖδ’ ἀριστέων τέκοι Ἀγαμέμνονος ποινάτορ’, εἶχεν ἐν δόμοις
Αἴγισθος οὐδ’ ἥρμοζε νυμφίῳ τινί. ἐπεὶ δὲ καὶ τοῦτ’ ἦν
φόβου πολλοῦ πλέων, μή τῳ λαθραίως τέκνα γενναίῳ τέκοι,
κτανεῖν σφε βουλεύσαντος, ὠμόφρων ὅμως μήτηρ νιν ἐξέσῳσεν
Αἰγίσθου χερός. ἐς μὲν γὰρ ἄνδρα σκῆψιν εἶχ’ ὀλωλότα,
παίδων δ’ ἔδεισε μὴ φθονηθείη φόνῳ. ἐκ τῶνδε δὴ τοιόνδ’
ἐμηχανήσατο Αἴγισθος· ὃς μὲν γῆς ἀπηλλάχθη φυγὰς
Ἀγαμέμνονος παῖς, χρυσὸν εἶφ’ ὃς ἂν κτάνῃ, ἡμῖν δὲ δὴ
δίδωσιν Ἠλέκτραν ἔχειν δάμαρτα, πατέρων μὲν Μυκηναίων ἄπο
γεγῶσιν — οὐ δὴ τοῦτό γ’ ἐξελέγχομαι· λαμπροὶ γὰρ ἐς γένος
γε, χρημάτων δὲ δὴ πένητες, ἔνθεν ηὑγένεῑ ἀπόλλυται — ὡς
ἀσθενεῖ δοὺς ἀσθενῆ λάβοι φόβον. εἰ γάρ νιν ἔσχεν ἀξίωμ’
ἔχων ἀνήρ, εὕδοντ’ ἂν ἐξήγειρε τὸν Ἀγαμέμνονος φόνον
δίκη τ’ ἂν ἦλθεν Αἰγίσθῳ τότε. ἣν οὔποθ’ ἁνὴρ ὅδε —
σύνοιδέ μοι Κύπρις — ᾔσχυνεν εὐνῇ· παρθένος δ’ ἔτ’ ἐστὶ
δή. αἰσχύνομαι γὰρ ὀλβίων ἀνδρῶν τέκνα λαβὼν ὑβρίζειν, οὐ
κατάξιος γεγώς. στένω δὲ τὸν λόγοισι κηδεύοντ’ ἐμοὶ ἄθλιον
Ὀρέστην, εἴ ποτ’ εἰς Ἄργος μολὼν γάμους ἀδελφῆς δυστυχεῖς
ἐσόψεται. ὅστις δέ μ’ εἶναί φησι μῶρον, εἰ λαβὼν νέαν ἐς
οἴκους παρθένον μὴ θιγγάνω, γνώμης πονηροῖς κανόσιν
ἀναμετρούμενος τὸ σῶφρον ἴστω καὐτὸς αὖ τοιοῦτος ὤν. ὦ
νὺξ μέλαινα, χρυσέων ἄστρων τροφέ, ἐν ᾗ τόδ’ ἄγγος τῷδ’
ἐφεδρεῦον κάρᾳ φέρουσα πηγὰς ποταμίας μετέρχομαι — οὐ δή τι
χρείας ἐς τοσόνδ’ ἀφιγμένη, ἀλλ’ ὡς ὕβριν δείξωμεν
Αἰγίσθου θεοῖς — γόους τ’ ἀφίημ’ αἰθέρ’ ἐς μέγαν πατρί. ἡ
γὰρ πανώλης Τυνδαρίς, μήτηρ ἐμή, ἐξέβαλέ μ’ οἴκων, χάριτα
τιθεμένη πόσει· τεκοῦσα δ’ ἄλλους παῖδας Αἰγίσθῳ πάρα
πάρεργ’ Ὀρέστην κἀμὲ ποιεῖται δόμων — τί γὰρ τάδ’, ὦ
δύστην’, ἐμὴν μοχθεῖς χάριν πόνους ἔχουσα, πρόσθεν εὖ
τεθραμμένη, καὶ ταῦτ’ ἐμοῦ λέγοντος οὐκ ἀφίστασαι; ἐγώ σ’
ἴσον θεοῖσιν ἡγοῦμαι φίλον· ἐν τοῖς ἐμοῖς γὰρ οὐκ
ἐνύβρισας κακοῖς. μεγάλη δὲ θνητοῖς μοῖρα συμφορᾶς κακῆς
ἰατρὸν εὑρεῖν, ὡς ἐγὼ σὲ λαμβάνω. δεῖ δή με κἀκέλευστον
εἰς ὅσον σθένω μόχθου ’πικουφίζουσαν, ὡς ῥᾷον φέρῃς,
συνεκκομίζειν σοι πόνους. ἅλις δ’ ἔχεις τἄξωθεν ἔργα· τἀν
δόμοις δ’ ἡμᾶς χρεὼν ἐξευτρεπίζειν. εἰσιόντι δ’ ἐργάτῃ
θύραθεν ἡδὺ τἄνδον εὑρίσκειν καλῶς. εἴ τοι δοκεῖ σοι,
στεῖχε· καὶ γὰρ οὐ πρόσω πηγαὶ μελάθρων τῶνδ’. ἐγὼ δ’ ἅμ’
ἡμέρᾳ βοῦς εἰς ἀρούρας ἐσβαλὼν σπερῶ γύας. ἀργὸς γὰρ
οὐδεὶς θεοὺς ἔχων ἀνὰ στόμα βίον δύναιτ’ ἂν ξυλλέγειν
ἄνευ πόνου. Πυλάδη, σὲ γὰρ δὴ πρῶτον ἀνθρώπων ἐγὼ πιστὸν
νομίζω καὶ φίλον ξένον τ’ ἐμοί· μόνος δ’ Ὀρέστην τόνδ’
ἐθαύμαζες φίλων, πράσσονθ’ ἃ πράσσω δείν’ ὑπ’ Αἰγίσθου
παθών, ὅς μου κατέκτα πατέρα — χἡ πανώλεθρος μήτηρ. ἀφῖγμαι
δ’ ἐκ θεοῦ μυστηρίων Ἀργεῖον οὖδας οὐδενὸς ξυνειδότος,
φόνον φονεῦσι πατρὸς ἀλλάξων ἐμοῦ. νυκτὸς δὲ τῆσδε πρὸς
τάφον μολὼν πατρὸς δάκρυά τ’ ἔδωκα καὶ κόμης ἀπηρξάμην
πυρᾷ τ’ ἐπέσφαξ’ αἷμα μηλείου φόνου, λαθὼν τυράννους οἳ
κρατοῦσι τῆσδε γῆς. καὶ τειχέων μὲν ἐντὸς οὐ βαίνω πόδα,
δυοῖν δ’ ἅμιλλαν ξυντιθεὶς ἀφικόμην πρὸς τέρμονας γῆς τῆσδ’,
ἵν’ ἐκβάλω ποδὶ ἄλλην ἐπ’ αἶαν, εἴ μέ τις γνοίη σκοπῶν,
ζητῶν τ’ ἀδελφήν· φασὶ γάρ νιν ἐν γάμοις ζευχθεῖσαν οἰκεῖν
οὐδὲ παρθένον μένειν· ὡς συγγένωμαι καὶ φόνου ξυνεργάτιν
λαβὼν τά γ’ εἴσω τειχέων σαφῶς μάθω. νῦν οὖν — ἕως γὰρ
λευκὸν ὄμμ’ ἀναίρεται — ἔξω τρίβου τοῦδ’ ἴχνος
ἀλλαξώμεθα. ἢ γάρ τις ἀροτὴρ ἤ τις οἰκέτις γυνὴ φανήσεται
νῷν, ἥντιν’ ἱστορήσομεν εἰ τούσδε ναίει σύγγονος τόπους
ἐμή. ἀλλ’ — εἰσορῶ γὰρ τήνδε προσπόλον τινά, πηγαῖον ἄχθος
ἐν κεκαρμένῳ κάρᾳ φέρουσαν — ἑζώμεσθα κἀκπυθώμεθα δούλης
γυναικός, ἤν τι δεξώμεσθ’ ἔπος ἐφ’ οἷσι, Πυλάδη, τήνδ’
ἀφίγμεθα χθόνα. σύντειν’ — ὥρα — ποδὸς ὁρμάν· ὤ, ἔμβα,
ἔμβα κατακλαίουσα· ἰώ μοί μοι. ἐγενόμαν Ἀγαμέμνονος καί μ’
ἔτεκεν Κλυταιμήστρα στυγνὰ Τυνδάρεω κόρα, κικλήσκουσι δέ μ’
ἀθλίαν Ἠλέκτραν πολιῆται. φεῦ φεῦ σχετλίων πόνων καὶ
στυγερᾶς ζόας. ὦ πάτερ, σὺ δ’ ἐν Ἀΐδα κεῖσαι, σᾶς ἀλόχου
σφαγαῖς Αἰγίσθου τ’, Ἀγάμεμνον. ἴθι τὸν αὐτὸν ἔγειρε
γόον, ἄναγε πολύδακρυν ἁδονάν. σύντειν’ — ὥρα — ποδὸς
ὁρμάν· ὤ, ἔμβα, ἔμβα, κατακλαίουσα· ἰώ μοί μοι. τίνα
πόλιν, τίνα δ’ οἶκον, ὦ τλᾶμον σύγγον’, ἀλατεύεις οἰκτρὰν
ἐν θαλάμοις λιπὼν πατρῴοις ἐπὶ συμφοραῖς ἀλγίσταισιν
ἀδελφάν; ἔλθοις τῶνδε πόνων ἐμοὶ τᾷ μελέᾳ λυτήρ, ὦ Ζεῦ
Ζεῦ, πατρί θ’ αἱμάτων ἐχθίστων ἐπίκουρος, Ἄρ‐ γει κέλσας
πόδ’ ἀλάταν. θὲς τόδε τεῦχος ἐμῆς ἀπὸ κρατὸς ἑ‐ λοῦσ’,
ἵνα πατρὶ γόους νυχίους ἐπορθροβοάσω, ἰαχάν, Ἀΐδα μέλος,
Ἀΐδα, πάτερ, σοι κατὰ γᾶς ἐνέπω γόους οἷς ἀεὶ τὸ κατ’
ἦμαρ διέπομαι, κατὰ μὲν φίλαν ὄνυχι τεμνομένα δέραν χέρα τε
κρᾶτ’ ἐπὶ κούριμον τιθεμένα θανάτῳ σῷ. αἶ αἶ, δρύπτε
κάρα· οἷα δέ τις κύκνος ἀχέτας ποταμίοις παρὰ χεύμασιν
πατέρα φίλτατον καλεῖ, ὀλόμενον δολίοις βρόχων ἕρκεσιν, ὣς
σὲ τὸν ἄθλιον, πάτερ, ἐγὼ κατακλαίομαι, λουτρὰ πανύσταθ’
ὑδρανάμενον χροῒ κοίτᾳ ἐν οἰκτροτάτᾳ θανάτου. ἰώ μοι,
<ἰώ> μοι πικρᾶς μὲν πελέκεως τομᾶς σᾶς, πάτερ, πικρᾶς δ’ ἐκ
Τροΐας ὁδίου βουλᾶς· οὐ μίτραισι γυνή σε δέξατ’ οὐδ’ ἐπὶ
στεφάνοις, ξίφεσι δ’ ἀμφιτόμοις λυγρὰν Αἰγίσθου λώβαν θεμένα
δόλιον ἔσχεν ἀκοίταν. Ἀγαμέμνονος ὦ κόρα, ἤλυθον,
Ἠλέκτρα, ποτὶ σὰν ἀγρότειραν αὐλάν. ἔμολέ τις ἔμολεν
γαλακτοπότας ἀνὴρ Μυκηναῖος ὀρειβάτας· ἀγγέλλει δ’ ὅτι νῦν
τριταί‐ αν καρύσσουσιν θυσίαν Ἀργεῖοι, πᾶσαι δὲ παρ’ Ἥ‐ ραν
μέλλουσιν παρθενικαὶ στείχειν. οὐκ ἐπ’ ἀγλαΐαις, φίλαι,
θυμὸν οὐδ’ ἐπὶ χρυσέοις ὅρμοις ἐκπεπόταμαι τάλαιν’, οὐδ’
ἱστᾶσα χοροὺς Ἀργείαις ἅμα νύμφαις εἱλικτὸν κρούσω πόδ’
ἐμόν. δάκρυσι νυχεύ‐ ω, δακρύων δέ μοι μέλει δειλαίᾳ τὸ κατ’
ἦμαρ. σκέψαι μου πιναρὰν κόμαν καὶ τρύχη τάδ’ ἐμῶν πέπλων,
εἰ πρέποντ’ Ἀγαμέμνονος κούρᾳ ’σται βασιλείᾳ τᾷ Τροίᾳ θ’,
ἃ ’μοῦ πατέρος μέμναταί ποθ’ ἁλοῦσα. μεγάλα θεός· ἀλλ’
ἴθι, καὶ παρ’ ἐμοῦ χρῆσαι πολύ‐ πηνα φάρεα δῦναι, χρύσεά τε
— χαρίσαι — προσθήματ’ ἀγλαΐας. δοκεῖς τοῖσι σοῖς δακρύοις
μὴ τιμῶσα θεούς, κρατή‐ σειν ἐχθρῶν; οὔτοι στοναχαῖς, ἀλλ’
εὐχαῖσι θεοὺς σεβί‐ ζουσ’ ἕξεις εὐαμερίαν, ὦ παῖ. οὐδεὶς
θεῶν ἐνοπᾶς κλύει τᾶς δυσδαίμονος, οὐ παλαι‐ ῶν πατρὸς
σφαγιασμῶν. οἴμοι τοῦ καταφθιμένου τοῦ τε ζῶντος ἀλάτα, ὅς
που γᾶν ἄλλαν κατέχει, μέλεος ἀλαί‐ νων ποτὶ θῆσσαν ἑστίαν,
τοῦ κλεινοῦ πατρὸς ἐκφύς. αὐτὰ δ’ ἐν χερνῆσι δόμοις ναίω
ψυχὰν τακομένα δωμάτων πατρίων φυγάς, οὐρείας ἀν’ ἐρίπνας.
μάτηρ δ’ ἐν λέκτροις φονίοις ἄλλῳ σύγγαμος οἰκεῖ. πολλῶν
κακῶν Ἕλλησιν αἰτίαν ἔχει σῆς μητρὸς Ἑλένη σύγγονος
δόμοις τε σοῖς. οἴμοι, γυναῖκες, ἐξέβην θρηνημάτων. ξένοι
τινὲς παρ’ οἶκον οἵδ’ ἐφεστίους εὐνὰς ἔχοντες
ἐξανίστανται λόχου· φυγῇ σὺ μὲν κατ’ οἶμον, ἐς δόμους δ’
ἐγὼ φῶτας κακούργους ἐξαλύξωμεν ποδί. μέν’, ὦ τάλαινα· μὴ
τρέσῃς ἐμὴν χέρα. ὦ Φοῖβ’ Ἄπολλον· προσπίτνω σε μὴ
θανεῖν. ἄλλους κτάνοιμι μᾶλλον ἐχθίους σέθεν. ἄπελθε, μὴ
ψαῦ’ ὧν σε μὴ ψαύειν χρεών. οὐκ ἔσθ’ ὅτου θίγοιμ’ ἂν
ἐνδικώτερον. καὶ πῶς ξιφήρης πρὸς δόμοις λοχᾷς ἐμοῖς;
μείνασ’ ἄκουσον, καὶ τάχ’ οὐκ ἄλλως ἐρεῖς. ἕστηκα· πάντως
δ’ εἰμὶ σή· κρείσσων γὰρ εἶ. ἥκω φέρων σοι σοῦ κασιγνήτου
λόγους. ὦ φίλτατ’, ἆρα ζῶντος ἢ τεθνηκότος; ζῇ· πρῶτα
γάρ σοι τἀγάθ’ ἀγγέλλειν θέλω. εὐδαιμονοίης, μισθὸν ἡδίστων
λόγων. κοινῇ δίδωμι τοῦτο νῷν ἀμφοῖν ἔχειν. ποῦ γῆς ὁ
τλήμων τλήμονας φυγὰς ἔχων; οὐχ ἕνα νομίζων φθείρεται
πόλεως νόμον. οὔ που σπανίζων τοῦ καθ’ ἡμέραν βίου; ἔχει
μέν, ἀσθενὴς δὲ δὴ φεύγων ἀνήρ. λόγον δὲ δὴ τίν’ ἦλθες
ἐκ κείνου φέρων; εἰ ζῇς, ὅπως τε ζῶσα συμφορᾶς ἔχεις.
οὐκοῦν ὁρᾷς μου πρῶτον ὡς ξηρὸν δέμας. λύπαις γε
συντετηκός, ὥστε με στένειν. καὶ κρᾶτα πλόκαμόν τ’
ἐσκυθισμένον ξυρῷ. δάκνει σ’ ἀδελφὸς ὅ τε θανὼν ἴσως
πατήρ. οἴμοι, τί γάρ μοι τῶνδέ γ’ ἐστὶ φίλτερον; φεῦ φεῦ·
τί δαὶ σὺ σῷ κασιγνήτῳ, δοκεῖς; ἀπὼν ἐκεῖνος, οὐ παρὼν
ἡμῖν φίλος. ἐκ τοῦ δὲ ναίεις ἐνθάδ’ ἄστεως ἑκάς;
ἐγημάμεσθ’, ὦ ξεῖνε, θανάσιμον γάμον. ᾤμωξ’ ἀδελφὸν σόν.
Μυκηναίων τίνι; οὐχ ᾧ πατήρ μ’ ἤλπιζεν ἐκδώσειν ποτέ.
εἴφ’, ὡς ἀκούσας σῷ κασιγνήτῳ λέγω. ἐν τοῖσδ’ ἐκείνου
τηλορὸς ναίω δόμοις. σκαφεύς τις ἢ βουφορβὸς ἄξιος δόμων.
πένης ἀνὴρ γενναῖος ἔς τ’ ἔμ’ εὐσεβής. ἡ δ’ εὐσέβεια τίς
πρόσεστι σῷ πόσει; οὐπώποτ’ εὐνῆς τῆς ἐμῆς ἔτλη θιγεῖν.
ἅγνευμ’ ἔχων τι θεῖον ἤ σ’ ἀπαξιῶν; γονέας ὑβρίζειν τοὺς
ἐμοὺς οὐκ ἠξίου. καὶ πῶς γάμον τοιοῦτον οὐχ ἥσθη λαβών;
οὐ κύριον τὸν δόντα μ’ ἡγεῖται, ξένε. ξυνῆκ’· Ὀρέστῃ μή
ποτ’ ἐκτείσῃ δίκην. τοῦτ’ αὐτὸ ταρβῶν, πρὸς δὲ καὶ σώφρων
ἔφυ. φεῦ· γενναῖον ἄνδρ’ ἔλεξας, εὖ τε δραστέον. εἰ δή
ποθ’ ἥξει γ’ ἐς δόμους ὁ νῦν ἀπών. μήτηρ δέ σ’ ἡ τεκοῦσα
ταῦτ’ ἠνέσχετο; γυναῖκες ἀνδρῶν, ὦ ξέν’, οὐ παίδων φίλαι.
τίνος δέ σ’ οὕνεχ’ ὕβρισ’ Αἴγισθος τάδε; τεκεῖν μ’
ἐβούλετ’ ἀσθενῆ, τοιῷδε δούς. ὡς δῆθε παῖδας μὴ τέκοις
ποινάτορας; τοιαῦτ’ ἐβούλευσ’· ὧν ἐμοὶ δοίη δίκην. οἶδεν
δέ σ’ οὖσαν παρθένον μητρὸς πόσις; οὐκ οἶδε· σιγῇ τοῦθ’
ὑφαιρούμεσθά νιν. αἵδ’ οὖν φίλαι σοι τούσδ’ ἀκούουσιν
λόγους; ὥστε στέγειν γε τἀμὰ καὶ σ’ ἔπη καλῶς. τί δῆτ’
Ὀρέστης πρὸς τόδ’, Ἄργος ἢν μόλῃ; ἤρου τόδ’; αἰσχρόν γ’
εἶπας· οὐ γὰρ νῦν ἀκμή; ἐλθὼν δὲ δὴ πῶς φονέας ἂν
κτάνοι πατρός; τολμῶν ὑπ’ ἐχθρῶν οἷ’ ἐτολμήθη πατήρ. ἦ
καὶ μετ’ αὐτοῦ μητέρ’ ἂν τλαίης κτανεῖν; ταὐτῷ γε πελέκει
τῷ πατὴρ ἀπώλετο. λέγω τάδ’ αὐτῷ, καὶ βέβαια τἀπὸ σοῦ;
θάνοιμι μητρὸς αἷμ’ ἐπισφάξασ’ ἐμῆς. φεῦ· εἴθ’ ἦν
Ὀρέστης πλησίον κλύων τάδε. ἀλλ’, ὦ ξέν’, οὐ γνοίην ἂν
εἰσιδοῦσά νιν. νέα γάρ, οὐδὲν θαῦμ’, ἀπεζεύχθης νέου. εἷς
ἂν μόνος νιν τῶν ἐμῶν γνοίη φίλων. ἆρ’ ὃν λέγουσιν
αὐτὸν ἐκκλέψαι φόνου; πατρός γε παιδαγωγὸς ἀρχαῖος γέρων. ὁ
κατθανὼν δὲ σὸς πατὴρ τύμβου κυρεῖ; ἔκυρσεν ὡς ἔκυρσεν,
ἐκβληθεὶς δόμων. οἴμοι, τόδ’ οἷον εἶπας· — αἴσθησις γὰρ
οὖν κἀκ τῶν θυραίων πημάτων δάκνει βροτούς. λέξον δ’, ἵν’
εἰδὼς σῷ κασιγνήτῳ φέρω λόγους ἀτερπεῖς, ἀλλ’ ἀναγκαίους
κλύειν. ἔνεστι δ’ οἶκτος ἀμαθίᾳ μὲν οὐδαμοῦ, σοφοῖσι δ’
ἀνδρῶν· καὶ γὰρ οὐδ’ ἀζήμιον γνώμην ἐνεῖναι τοῖς σοφοῖς
λίαν σοφήν. κἀγὼ τὸν αὐτὸν τῷδ’ ἔρον ψυχῆς ἔχω. πρόσω
γὰρ ἄστεως οὖσα τἀν πόλει κακὰ οὐκ οἶδα, νῦν δὲ βούλομαι
κἀγὼ μαθεῖν. λέγοιμ’ ἄν, εἰ χρή — χρὴ δὲ πρὸς φίλον
λέγειν — τύχας βαρείας τὰς ἐμὰς κἀμοῦ πατρός. ἐπεὶ δὲ
κινεῖς μῦθον, ἱκετεύω, ξένε, ἄγγελλ’ Ὀρέστῃ τἀμὰ καὶ
κείνου κακά, πρῶτον μὲν οἵοις ἐν πέπλοις αὐλίζομαι, πίνῳ
θ’ ὅσῳ βέβριθ’, ὑπὸ στέγαισί τε οἵαισι ναίω βασιλικῶν ἐκ
δωμάτων, αὐτὴ μὲν ἐκμοχθοῦσα κερκίσιν πέπλους, ἢ γυμνὸν
ἕξω σῶμα κἀστερήσομαι, αὐτὴ δὲ πηγὰς ποταμίους φορουμένη,
ἀνέορτος ἱερῶν καὶ χορῶν τητωμένη. ἀναίνομαι γυναῖκας οὖσα
παρθένος, ἀναίνομαι δὲ Κάστορ’, ᾧ πρὶν ἐς θεοὺς ἐλθεῖν
ἔμ’ ἐμνήστευον, οὖσαν ἐγγενῆ. μήτηρ δ’ ἐμὴ Φρυγίοισιν ἐν
σκυλεύμασιν θρόνῳ κάθηται, πρὸς δ’ ἕδραισιν Ἀσίδες δμωαὶ
στατίζουσ’, ἃς ἔπερσ’ ἐμὸς πατήρ, Ἰδαῖα φάρη χρυσέαις
ἐζευγμέναι πόρπαισιν. αἷμα δ’ ἔτι πατρὸς κατὰ στέγας μέλαν
σέσηπεν, ὃς δ’ ἐκεῖνον ἔκτανεν, ἐς ταὐτὰ βαίνων ἅρματ’
ἐκφοιτᾷ πατρί, καὶ σκῆπτρ’ ἐν οἷς Ἕλλησιν ἐστρατηλάτει
μιαιφόνοισι χερσὶ γαυροῦται λαβών. Ἀγαμέμνονος δὲ τύμβος
ἠτιμασμένος οὔπω χοάς ποτ’ οὐδὲ κλῶνα μυρσίνης ἔλαβε, πυρὰ
δὲ χέρσος ἀγλαϊσμάτων. μέθῃ δὲ βρεχθεὶς τῆς ἐμῆς μητρὸς
πόσις ὁ κλεινός, ὡς λέγουσιν, ἐνθρῴσκει τάφῳ πέτροις τε
λεύει μνῆμα λάινον πατρός, καὶ τοῦτο τολμᾷ τοὔπος εἰς
ἡμᾶς λέγειν· ποῦ παῖς Ὀρέστης; ἆρά σοι τύμβῳ καλῶς παρὼν
ἀμύνει; — ταῦτ’ ἀπὼν ὑβρίζεται. ἀλλ’, ὦ ξέν’, ἱκετεύω σ’,
ἀπάγγειλον τάδε. πολλοὶ δ’ ἐπιστέλλουσιν, ἑρμηνεὺς δ’ ἐγώ,
αἱ χεῖρες ἡ γλῶσσ’ ἡ ταλαίπωρός τε φρήν, κάρα τ’ ἐμὸν
ξυρῆκες, ὅ τ’ ἐκεῖνον τεκών. αἰσχρὸν γάρ, εἰ πατὴρ μὲν
ἐξεῖλεν Φρύγας, ὁ δ’ ἄνδρ’ ἕν’ εἷς ὢν οὐ δυνήσεται
κτανεῖν, νέος πεφυκὼς κἀξ ἀμείνονος πατρός. καὶ μὴν δέδορκα
τόνδε, σὸν λέγω πόσιν, λήξαντα μόχθου πρὸς δόμους ὡρμημένον.
ἔα· τίνας τούσδ’ ἐν πύλαις ὁρῶ ξένους; τίνος δ’ ἕκατι
τάσδ’ ἐπ’ ἀγραύλους πύλας προσῆλθον; ἦ ’μοῦ δεόμενοι;
γυναικί τοι αἰσχρὸν μετ’ ἀνδρῶν ἑστάναι νεανιῶν. ὦ φίλτατ’,
εἰς ὕποπτα μὴ μόλῃς ἐμοί· τὸν ὄντα δ’ εἴσῃ μῦθον·
οἵδε γὰρ ξένοι ἥκουσ’ Ὀρέστου πρός με κήρυκες λόγων. ἀλλ’,
ὦ ξένοι, σύγγνωτε τοῖς εἰρημένοις. τί φασίν; ἁνὴρ ἔστι
καὶ λεύσσει φάος; ἔστιν λόγῳ γοῦν, φασὶ δ’ οὐκ ἄπιστ’
ἐμοί. ἦ καί τι πατρὸς σῶν τε μέμνηται κακῶν; ἐν ἐλπίσιν
ταῦτ’· ἀσθενὴς φεύγων ἀνήρ. ἦλθον δ’ Ὀρέστου τίν’
ἀγορεύοντες λόγον; σκοποὺς ἔπεμψε τούσδε τῶν ἐμῶν κακῶν.
οὐκοῦν τὰ μὲν λεύσσουσι, τὰ δὲ σύ που λέγεις. ἴσασιν,
οὐδὲν τῶνδ’ ἔχουσιν ἐνδεές. οὐκοῦν πάλαι χρῆν τοῖσδ’
ἀνεπτύχθαι πύλας; χωρεῖτ’ ἐς οἴκους· ἀντὶ γὰρ χρηστῶν
λόγων ξενίων κυρήσεθ’, οἷ’ ἐμὸς κεύθει δόμος. αἴρεσθ’,
ὀπαδοί, τῶνδ’ ἔσω τεύχη δόμων. καὶ μηδὲν ἀντείπητε, παρὰ
φίλου φίλοι μολόντες ἀνδρός· καὶ γὰρ εἰ πένης ἔφυν, οὔτοι
τό γ’ ἦθος δυσγενὲς παρέξομαι. πρὸς θεῶν, ὅδ’ ἁνὴρ ὃς
συνεκκλέπτει γάμους τοὺς σούς, Ὀρέστην οὐ καταισχύνειν θέλων;
οὗτος κέκληται πόσις ἐμὸς τῆς ἀθλίας. φεῦ· οὐκ ἔστ’
ἀκριβὲς οὐδὲν εἰς εὐανδρίαν· ἔχουσι γὰρ ταραγμὸν αἱ
φύσεις βροτῶν. ἤδη γὰρ εἶδον ἄνδρα γενναίου πατρὸς τὸ
μηδὲν ὄντα, χρηστά τ’ ἐκ κακῶν τέκνα, λιμόν τ’ ἐν ἀνδρὸς
πλουσίου φρονήματι, γνώμην τε μεγάλην ἐν πένητι σώματι. πῶς
οὖν τις αὐτὰ διαλαβὼν ὀρθῶς κρινεῖ; πλούτῳ; πονηρῷ τἄρα
χρήσεται κριτῇ. ἢ τοῖς ἔχουσι μηδέν; ἀλλ’ ἔχει νόσον
πενία, διδάσκει δ’ ἄνδρα τῇ χρείᾳ κακόν. ἀλλ’ εἰς ὅπλ’
ἔλθω; τίς δὲ πρὸς λόγχην βλέπων μάρτυς γένοιτ’ ἂν ὅστις
ἐστὶν ἁγαθός; κράτιστον εἰκῇ ταῦτ’ ἐᾶν ἀφειμένα. οὗτος
γὰρ ἁνὴρ οὔτ’ ἐν Ἀργείοις μέγας οὔτ’ αὖ δοκήσει δωμάτων
ὠγκωμένος, ἐν τοῖς δὲ πολλοῖς ὤν, ἄριστος ηὑρέθη. οὐ μὴ
ἀφρονήσεθ’, οἳ κενῶν δοξασμάτων πλήρεις πλανᾶσθε, τῇ δ’
ὁμιλίᾳ βροτοὺς κρινεῖτε καὶ τοῖς ἤθεσιν τοὺς εὐγενεῖς; οἱ
γὰρ τοιοῦτοι καὶ πόλεις οἰκοῦσιν εὖ καὶ δώμαθ’· αἱ δὲ
σάρκες αἱ κεναὶ φρενῶν ἀγάλματ’ ἀγορᾶς εἰσιν. οὐδὲ γὰρ
δόρυ μᾶλλον βραχίων σθεναρὸς ἀσθενοῦς μένει· ἐν τῇ φύσει
δὲ τοῦτο κἀν εὐψυχίᾳ. ἀλλ’ — ἄξιος γὰρ ὅ τε παρὼν ὅ τ’
οὐ παρὼν Ἀγαμέμνονος παῖς, οὗπερ οὕνεχ’ ἥκομεν — δεξώμεθ’
οἴκων καταλύσεις. χωρεῖν χρεών, δμῶες, δόμων τῶνδ’ ἐντός.
ὡς ἐμοὶ πένης εἴη πρόθυμος πλουσίου μᾶλλον ξένος. αἰνῶ
μὲν οὖν τοῦδ’ ἀνδρὸς ἐσδοχὰς δόμων, ἐβουλόμην δ’ ἄν, εἰ
κασίγνητός με σὸς ἐς εὐτυχοῦντας ἦγεν εὐτυχῶν δόμους.
ἴσως δ’ ἂν ἔλθοι· Λοξίου γὰρ ἔμπεδοι χρησμοί, βροτῶν δὲ
μαντικὴν χαίρειν ἐῶ. νῦν ἢ πάροιθεν μᾶλλον, Ἠλέκτρα, χαρᾷ
θερμαινόμεσθα καρδίαν· ἴσως γὰρ ἂν μόλις προβαίνουσ’ ἡ τύχη
σταίη καλῶς. ὦ τλῆμον, εἰδὼς δωμάτων χρείαν σέθεν τί
τούσδ’ ἐδέξω μείζονας σαυτοῦ ξένους; τί δ’; εἴπερ εἰσὶν ὡς
δοκοῦσιν εὐγενεῖς, οὐκ ἔν τε μικροῖς ἔν τε μὴ στέρξουσ’
ὁμῶς; ἐπεί νυν ἐξήμαρτες ἐν σμικροῖσιν ὤν, ἔλθ’ ὡς
παλαιὸν τροφὸν ἐμοῦ φίλον πατρός, ὃς ἀμφὶ ποταμὸν Τάναον
Ἀργείας ὅρους τέμνοντα γαίας Σπαρτιάτιδός τε γῆς ποίμναις
ὁμαρτεῖ πόλεος ἐκβεβλημένος· κέλευε δ’ αὐτὸν τῶνδ’
ἐμοὐσαφιγμένων ἐλθεῖν, ξένων τ’ ἐς δαῖτα πορσῦναί τινα.
ἡσθήσεταί τοι καὶ προσεύξεται θεοῖς, ζῶντ’ εἰσακούσας παῖδ’
ὃν ἐκσῴζει ποτέ. οὐ γὰρ πατρῴων ἐκ δόμων μητρὸς πάρα
λάβοιμεν ἄν τι· πικρὰ δ’ ἀγγείλαιμεν ἄν, εἰ ζῶντ’ Ὀρέστην
ἡ τάλαιν’ αἴσθοιτ’ ἔτι. ἀλλ’, εἰ δοκεῖ σοι, τούσδ’
ἀπαγγελῶ λόγους γέροντι· χώρει δ’ ἐς δόμους ὅσον τάχος καὶ
τἄνδον ἐξάρτυε. πολλά τοι γυνὴ χρῄζουσ’ ἂν εὕροι δαιτὶ
προσφορήματα. ἔστιν δὲ δὴ τοσαῦτά γ’ ἐν δόμοις ἔτι, ὥσθ’
ἕν γ’ ἐπ’ ἦμαρ τούσδε πληρῶσαι βορᾶς. ἐν τοῖς τοιούτοις δ’
ἡνίκ’ ἂν γνώμης πέσω, σκοπῶ τὰ χρήμαθ’ ὡς ἔχει μέγα
σθένος, ξένοις τε δοῦναι σῶμά τ’ ἐς νόσους πεσὸν δαπάναισι
σῷσαι· τῆς δ’ ἐφ’ ἡμέραν βορᾶς ἐς σμικρὸν ἥκει· πᾶς γὰρ
ἐμπλησθεὶς ἀνὴρ ὁ πλούσιός τε χὡ πένης ἴσον φέρει.
κλειναὶ νᾶες, αἵ ποτ’ ἔβατε Τροίαν τοῖς ἀμετρήτοις
ἐρετμοῖς πέμπουσαι χοροὺς μετὰ Νηρῄδων, ἵν’ ὁ φίλαυλος
ἔπαλλε δελ‐ φὶς πρῴραις κυανεμβόλοι‐ σιν εἱλισσόμενος,
πορεύων τὸν τᾶς Θέτιδος κοῦφον ἅλμα ποδῶν Ἀχιλῆ σὺν
Ἀγαμέμνονι Τρωίας ἐπὶ Σιμουντίδας ἀκτάς. Νηρῇδες δ’
Εὐβοῖδας ἄκρας λιποῦσαι μόχθους ἀσπιστὰς ἀκμόνων Ἡφαίστου
χρυσέων ἔφερον τευχέων, ἀνά τε Πήλιον ἀνά τε πρυ‐ μνὰς
Ὄσσας ἱερᾶς νάπας †Νυμφαίας σκοπιὰς κόρας μάτευσ’, † ἔνθα
πατὴρ ἱππότας τρέφεν Ἑλλάδι φῶς Θέτιδος εἰνάλιον γόνον
ταχύπορον πόδ’ Ἀτρείδαις. Ἰλιόθεν δ’ ἔκλυόν τινος ἐν
λιμέσιν Ναυπλίοισι βεβῶτος τᾶς σᾶς, ὦ Θέτιδος παῖ, κλεινᾶς
ἀσπίδος ἐν κύκλῳ τοιάδε σήματα, δείματα Φρύγια, τετύχθαι·
περιδρόμῳ μὲν ἴτυος ἕδρᾳ Περσέα λαιμοτόμαν ὑπὲρ ἁλὸς
ποτανοῖσι πεδί‐ λοισι φυὰν Γοργόνος ἴ‐ σχειν, Διὸς ἀγγέλῳ
σὺν Ἑρ‐ μᾷ, τῷ Μαί‐ ας ἀγροτῆρι κούρῳ· ἐν δὲ μέσῳ
κατέλαμπε σάκει φαέθων κύκλος ἀελίοιο ἵπποις ἂμ πτεροέσσαις
ἄστρων τ’ αἰθέριοι χοροί, Πλειάδες, Ὑάδες, Ἕκτορος ὄμμασι
τροπαῖοι· ἐπὶ δὲ χρυσοτύπῳ κράνει Σφίγγες ὄνυξιν ἀοίδιμον
ἄγραν φέρουσαι· περιπλεύ‐ ρῳ δὲ κύτει πύρπνοος ἔ‐ σπευδε
δρόμῳ λέαινα χαλ‐ αῖς Πειρη‐ ναῖον ὁρῶσα πῶλον. ἄορι δ’ ἐν
φονίῳ τετραβάμονες ἵπποι ἔπαλ‐ λον, κελαινὰ δ’ ἀμφὶ νῶθ’
ἵετο κόνις. τοιῶνδ’ ἄνακτα δοριπόνων ἔκανεν ἀνδρῶν,
Τυνδαρίς, σὰ λέχεα, κακόφρων κούρα. τοιγάρ σέ ποτ’ οὐρανίδαι
πέμψουσιν θανάτοις· ἦ σὰν ἔτ’ ἔτι φόνιον ὑπὸ δέραν
ὄψομαι αἷμα χυθὲν σιδάρῳ. ποῦ ποῦ νεᾶνις πότνῑ ἐμὴ
δέσποινά τε, Ἀγαμέμνονος παῖς, ὅν ποτ’ ἐξέθρεψ’ ἐγώ; ὡς
πρόσβασιν τῶνδ’ ὀρθίαν οἴκων ἔχει ῥυσῷ γέροντι τῷδε
προσβῆναι ποδί. ὅμως δὲ πρός γε τοὺς φίλους ἐξελκτέον
διπλῆν ἄκανθαν καὶ παλίρροπον γόνυ. ὦ θύγατερ — ἄρτι γάρ
σε πρὸς δόμοις ὁρῶ — ἥκω φέρων σοι τῶν ἐμῶν βοσκημάτων
ποίμνης νεογνὸν θρέμμ’ ὑποσπάσας τόδε στεφάνους τε τευχέων τ’
ἐξελὼν τυρεύματα, παλαιόν τε θησαύρισμα Διονύσου τόδε ὀσμῇ
κατῆρες, μικρόν, ἀλλ’ ἐπεσβαλεῖν ἡδὺ σκύφον τοῦδ’
ἀσθενεστέρῳ ποτῷ. ἴτω φέρων τις τοῖς ξένοις τάδ’ ἐς
δόμους· ἐγὼ δὲ τρύχει τῷδ’ ἐμῶν πέπλων κόρας δακρύοισι
τέγξας ἐξομόρξασθαι θέλω. τί δ’, ὦ γεραιέ, διάβροχον τόδ’
ὄμμ’ ἔχεις; μῶν τἀμὰ διὰ χρόνου σ’ ἀνέμνησεν κακά; ἢ
τὰς Ὀρέστου τλήμονας φυγὰς στένεις καὶ πατέρα τὸν ἐμόν,
ὅν ποτ’ ἐν χεροῖν ἔχων ἀνόνητ’ ἔθρεψας σοί τε καὶ τοῖς
σοῖς φίλοις; ἀνόνηθ’· ὅμως δ’ οὖν τοῦτό γ’ οὐκ ἠνεσχόμην.
ἦλθον γὰρ αὐτοῦ πρὸς τάφον πάρεργ’ ὁδοῦ καὶ προσπεσὼν
ἔκλαυσ’ ἐρημίας τυχών, σπονδάς τε, λύσας ἀσκὸν ὃν φέρω
ξένοις, ἔσπεισα, τύμβῳ δ’ ἀμφέθηκα μυρσίνας. πυρᾶς δ’ ἐπ’
αὐτῆς οἶν μελάγχιμον πόκῳ σφάγιον ἐσεῖδον αἷμά τ’ οὐ
πάλαι χυθὲν ξανθῆς τε χαίτης βοστρύχους κεκαρμένους.
κἀθαύμασ’, ὦ παῖ, τίς ποτ’ ἀνθρώπων ἔτλη πρὸς τύμβον
ἐλθεῖν· οὐ γὰρ Ἀργείων γέ τις. ἀλλ’ ἦλθ’ ἴσως που σὸς
κασίγνητος λάθρᾳ, μολὼν δ’ ἐθαύμασ’ ἄθλιον τύμβον πατρός.
σκέψαι δὲ χαίτην προστιθεῖσα σῇ κόμῃ, εἰ χρῶμα ταὐτὸν
κουρίμης ἔσται τριχός· φιλεῖ γάρ, αἷμα ταὐτὸν οἷς ἂν
ᾖ πατρός, τὰ πόλλ’ ὅμοια σώματος πεφυκέναι. οὐκ ἄξῑ
ἀνδρός, ὦ γέρον, σοφοῦ λέγεις, εἰ κρυπτὸν ἐς γῆν τήνδ’
ἂν Αἰγίσθου φόβῳ δοκεῖς ἀδελφὸν τὸν ἐμὸν εὐθαρσῆ
μολεῖν. ἔπειτα χαίτης πῶς συνοίσεται πλόκος, ὁ μὲν
παλαίστραις ἀνδρὸς εὐγενοῦς τραφείς, ὁ δὲ κτενισμοῖς θῆλυς;
ἀλλ’ ἀμήχανον. πολλοῖς δ’ ἂν εὕροις βοστρύχους ὁμοπτέρους
καὶ μὴ γεγῶσιν αἵματος ταὐτοῦ, γέρον. σὺ δ’ εἰς ἴχνος
βᾶσ’ ἀρβύλης σκέψαι βάσιν εἰ σύμμετρος σῷ ποδὶ γενήσεται,
τέκνον. πῶς δ’ ἂν γένοιτ’ ἂν ἐν κραταιλέῳ πέδῳ γαίας
ποδῶν ἔκμακτρον; εἰ δ’ ἔστιν τόδε, δυοῖν ἀδελφοῖν ποὺς ἂν
οὐ γένοιτ’ ἴσος ἀνδρός τε καὶ γυναικός, ἀλλ’ ἅρσην κρατεῖ.
οὐκ ἔστιν, εἰ καὶ γῆν κασίγνητος μολών, κερκίδος ὅτῳ
γνοίης ἂν ἐξύφασμα σῆς, ἐν ᾧ ποτ’ αὐτὸν ἐξέκλεψα μὴ
θανεῖν; οὐκ οἶσθ’, Ὀρέστης ἡνίκ’ ἐκπίπτει χθονός, νέαν μ’
ἔτ’ οὖσαν; εἰ δὲ κἄκρεκον πέπλους, πῶς ἂν τότ’ ὢν παῖς
ταὐτὰ νῦν ἔχοι φάρη, εἰ μὴ ξυναύξοινθ’ οἱ πέπλοι τῷ
σώματι; ἀλλ’ ἤ τις αὐτοῦ τάφον ἐποικτίρας ξένος †ἐκείρατ’,
ἢ τῆσδε σκοποὺς λαβὼν χθονὸς — † οἱ δὲ ξένοι ποῦ; βούλομαι
γὰρ εἰσιδὼν αὐτοὺς ἔρεσθαι σοῦ κασιγνήτου πέρι. οἵδ’ ἐκ
δόμων βαίνουσι λαιψηρῷ ποδί. ἀλλ’ εὐγενεῖς μέν, ἐν δὲ
κιβδήλῳ τόδε· πολλοὶ γὰρ ὄντες εὐγενεῖς εἰσιν κακοί. ὅμως
δέ. — χαίρειν τοὺς ξένους προσεννέπω. χαῖρ’, ὦ γεραιέ. — τοῦ
ποτ’, Ἠλέκτρα, τόδε παλαιὸν ἀνδρὸς λείψανον φίλων κυρεῖ;
οὗτος τὸν ἁμὸν πατέρ’ ἔθρεψεν, ὦ ξένε. τί φῄς; ὅδ’
ὃς σὸν ἐξέκλεψε σύγγονον; ὅδ’ ἔσθ’ ὁ σώσας κεῖνον,
εἴπερ ἔστ’ ἔτι. ἔα· τί μ’ ἐσδέδορκεν ὥσπερ ἀργύρου
σκοπῶν λαμπρὸν χαρακτῆρ’; ἢ προσεικάζει μέ τῳ; ἴσως
Ὀρέστου σ’ ἥλιχ’ ἥδεται βλέπων. φίλου γε φωτός. τί δὲ
κυκλεῖ πέριξ πόδα; καὐτὴ τόδ’ εἰσορῶσα θαυμάζω, ξένε. ὦ
πότνῑ, εὔχου, θύγατερ Ἠλέκτρα, θεοῖς. τί τῶν ἀπόντων ἢ
τί τῶν ὄντων πέρι; λαβεῖν φίλον θησαυρόν, ὃν φαίνει θεός.
ἰδού· καλῶ θεούς. ἢ τί δὴ λέγεις, γέρον; βλέψον νυν ἐς
τόνδ’, ὦ τέκνον, τὸν φίλτατον. πάλαι δέδορκα, μὴ σύ γ’
οὐκέτ’ εὖ φρονῇς. οὐκ εὖ φρονῶ ’γὼ σὸν κασίγνητον
βλέπων; πῶς εἶπας, ὦ γεραί’, ἀνέλπιστον λόγον; ὁρᾶν
Ὀρέστην τόνδε τὸν Ἀγαμέμνονος. ποῖον χαρακτῆρ’ εἰσιδών, ᾧ
πείσομαι; οὐλὴν παρ’ ὀφρύν, ἥν ποτ’ ἐν πατρὸς δόμοις νεβρὸν
διώκων σοῦ μέθ’ ᾑμάχθη πεσών. πῶς φῄς; ὁρῶ μὲν πτώματος
τεκμήριον. ἔπειτα μέλλεις προσπίτνειν τοῖς φιλτάτοις; ἀλλ’
οὐκέτ’, ὦ γεραιέ· συμβόλοισι γὰρ τοῖς σοῖς πέπεισμαι θυμόν.
— ὦ χρόνῳ φανείς, ἔχω σ’ ἀέλπτως — κἀξ ἐμοῦ γ’ ἔχῃ
χρόνῳ. οὐδέποτε δόξασα. οὐδ’ ἐγὼ γὰρ ἤλπισα. ἐκεῖνος εἶ
σύ; σύμμαχός γέ σοι μόνος. ἢν δ’ ἀνσπάσωμαί γ’ ὃν
μετέρχομαι βόλον — πέποιθα δ’· ἢ χρὴ μηκέθ’ ἡγεῖσθαι θεούς,
εἰ τἄδικ’ ἔσται τῆς δίκης ὑπέρτερα. ἔμολες ἔμολες, ὤ,
χρόνιος ἁμέρα, κατέλαμψας, ἔδειξας ἐμφανῆ πόλει πυρσόν, ὃς
παλαιᾷ φυγᾷ πατρίων ἀπὸ δωμάτων τάλας ἀλαίνων ἔβα. θεὸς
αὖ θεὸς ἁμετέραν τις ἄγει νίκαν, ὦ φίλα. ἄνεχε χέρας,
ἄνεχε λόγον, ἵει λιτὰς ἐς θεούς, τύχᾳ σοι τύχᾳ κασίγνητον
ἐμβατεῦσαι πόλιν. εἶἑν· φίλας μὲν ἡδονὰς ἀσπασμάτων ἔχω,
χρόνῳ δὲ καὖθις αὐτὰ δώσομεν. σὺ δ’, ὦ γεραιέ — καίριος
γὰρ ἤλυθες — λέξον, τί δρῶν ἂν φονέα τεισαίμην πατρός;
[μητέρα τε κοινωνὸν ἀνοσίων γάμων;] ἔστιν τί μοι κατ’ Ἄργος
εὐμενὲς φίλων; ἢ πάντ’ ἀνεσκευάσμεθ’, ὥσπερ αἱ τύχαι; τῷ
ξυγγένωμαι; νύχιος ἢ καθ’ ἡμέραν; ποίαν ὁδὸν τραπώμεθ’ εἰς
ἐχθροὺς ἐμούς; ὦ τέκνον, οὐδεὶς δυστυχοῦντί σοι φίλος.
εὕρημα γάρ τοι χρῆμα γίγνεται τόδε, κοινῇ μετασχεῖν τἀγαθοῦ
καὶ τοῦ κακοῦ. σὺ δ’ — ἐκ βάθρων γὰρ πᾶς ἀνῄρησαι φίλοις
οὐδ’ ἐλλέλοιπας ἐλπίδ’ — ἴσθι μου κλύων, ἐν χειρὶ τῇ σῇ
πάντ’ ἔχεις καὶ τῇ τύχῃ, πατρῷον οἶκον καὶ πόλιν λαβεῖν
σέθεν. τί δῆτα δρῶντες τοῦδ’ ἂν ἐξικοίμεθα; κτανὼν Θυέστου
παῖδα σήν τε μητέρα. ἥκω ’πὶ τόνδε στέφανον· ἀλλὰ πῶς
λάβω; τειχέων μὲν ἐλθὼν ἐντὸς οὐδ’ ἂν εἰ θέλοις. φρουραῖς
κέκασται δεξιαῖς τε δορυφόρων; ἔγνως· φοβεῖται γάρ σε κοὐχ
εὕδει σαφῶς. εἶἑν· σὺ δὴ τοὐνθένδε βούλευσον, γέρον.
κἀμοῦ γ’ ἄκουσον· ἄρτι γάρ μ’ ἐσῆλθέ τι. ἐσθλόν τι
μηνύσειας, αἰσθοίμην δ’ ἐγώ. Αἴγισθον εἶδον, ἡνίχ’ εἷρπον
ἐνθάδε. προσηκάμην τὸ ῥηθέν. ἐν ποίοις τόποις; ἀγρῶν πέλας
τῶνδ’ ἱπποφορβίων ἔπι. τί δρῶνθ’; ὁρῶ γὰρ ἐλπίδ’ ἐξ
ἀμηχάνων. Νύμφαις ἐπόρσυν’ ἔροτιν, ὡς ἔδοξέ μοι. τροφεῖα
παίδων ἢ πρὸ μέλλοντος τόκου; οὐκ οἶδα πλὴν ἕν·
βουσφαγεῖν ὡπλίζετο. πόσων μετ’ ἀνδρῶν; ἢ μόνος δμώων μέτα;
οὐδεὶς παρῆν Ἀργεῖος, οἰκεία δὲ χείρ. οὔ πού τις ὅστις
γνωριεῖ μ’ ἰδών, γέρον; δμῶες μέν εἰσιν, οἳ σέ γ’ οὐκ
εἶδόν ποτε. ἡμῖν ἂν εἶεν, εἰ κρατοῖμεν, εὐμενεῖς; δούλων
γὰρ ἴδιον τοῦτο, σοὶ δὲ σύμφορον. πῶς οὖν ἂν αὐτῷ
πλησιασθείην ποτέ; στείχων ὅθεν σε βουθυτῶν ἐσόψεται. ὁδὸν
παρ’ αὐτήν, ὡς ἔοικ’, ἀγροὺς ἔχει; ὅθεν γ’ ἰδών σε δαιτὶ
κοινωνὸν καλεῖ. πικρόν γε συνθοινάτορ’, ἢν θεὸς θέλῃ.
τοὐνθένδε πρὸς τὸ πῖπτον αὐτὸς ἐννόει. καλῶς ἔλεξας. — ἡ
τεκοῦσα δ’ ἐστὶ ποῦ; Ἄργει· παρέσται δ’ οὖν πόσει θοίνην
ἔπι. τί δ’ οὐχ ἅμ’ ἐξωρμᾶτ’ ἐμὴ μήτηρ πόσει; ψόγον
τρέμουσα δημοτῶν ἐλείπετο. ξυνῆχ’· ὕποπτος οὖσα γιγνώσκει
πόλει. τοιαῦτα· μισεῖται γὰρ ἀνόσιος γυνή. πῶς οὖν ἐκείνην
τόνδε τ’ ἐν ταὐτῷ κτενῶ; ἐγὼ φόνον γε μητρὸς ἐξαρτύσομαι.
καὶ μὴν ἐκεῖνά γ’ ἡ τύχη θήσει καλῶς. ὑπηρετείτω μὲν
δυοῖν ὄντοιν ὅδε. ἔσται τάδ’· εὑρίσκεις δὲ μητρὶ πῶς
φόνον; λέγ’, ὦ γεραιέ, τάδε Κλυταιμήστρᾳ μολών· λεχώ μ’
ἀπάγγελλ’ οὖσαν ἄρσενος τόκῳ. πότερα πάλαι τεκοῦσαν ἢ
νεωστὶ δή; δέχ’ ἡλίους, ἐν οἷσιν ἁγνεύει λεχώ. καὶ δὴ τί
τοῦτο μητρὶ προσβάλλει φόνον; ἥξει κλύουσα λόχιά μου
νοσήματα. πόθεν; τί δ’ αὐτῇ σοῦ μέλειν δοκεῖς, τέκνον; ναί·
καὶ δακρύσει γ’ ἀξίωμ’ ἐμῶν τόκων. ἴσως· πάλιν τοι μῦθον
ἐς καμπὴν ἄγε. ἐλθοῦσα μέντοι δῆλον ὡς ἀπόλλυται. καὶ μὴν
ἐπ’ αὐτάς γ’ εἶσι σῶν δόμων πύλας. οὐκοῦν τραπέσθαι
σμικρὸν εἰς Ἅιδου τόδε; εἰ γὰρ θάνοιμι τοῦτ’ ἰδὼν ἐγώ
ποτε. πρώτιστα μέν νυν τῷδ’ ὑφήγησαι, γέρον — Αἴγισθος ἔνθα
νῦν θυηπολεῖ θεοῖς; ἔπειτ’ ἀπαντῶν μητρὶ τἀπ’ ἐμοῦ φράσον.
ὥστ’ αὐτά γ’ ἐκ σοῦ στόματος εἰρῆσθαι δοκεῖν. σὸν ἔργον
ἤδη· πρόσθεν εἴληχας φόνου. στείχοιμ’ ἄν, εἴ τις ἡγεμὼν
γίγνοιθ’ ὁδοῦ. καὶ μὴν ἐγὼ πέμποιμ’ ἂν οὐκ ἀκουσίως. ὦ
Ζεῦ Πατρῷε, καὶ Τροπαῖ’ ἐχθρῶν γενοῦ — οἴκτιρέ θ’ ἡμᾶς·
οἰκτρὰ γὰρ πεπόνθαμεν — οἴκτιρε δῆτα σούς γε φύντας
ἐκγόνους. Ἥρα τε, βωμῶν ἣ Μυκηναίων κρατεῖς — νίκην δὸς
ἡμῖν, εἰ δίκαῑ αἰτούμεθα. δὸς δῆτα πατρὸς τοῖσδε τιμωρὸν
δίκην. σύ τ’, ὦ κάτω γῆς ἀνοσίως οἰκῶν πάτερ — καὶ Γαῖ’
ἄνασσα, χεῖρας ᾗ δίδωμ’ ἐμὰς — ἄμυν’ ἄμυνε τοῖσδε
φιλτάτοις τέκνοις. νῦν πάντα νεκρὸν ἐλθὲ σύμμαχον λαβών.
οἵπερ γε σὺν σοὶ Φρύγας ἀνήλωσαν δορὶ — χὥσοι στυγοῦσιν
ἀνοσίους μιάστορας. ἤκουσας, ὦ δείν’ ἐξ ἐμῆς μητρὸς
παθών; πάντ’, οἶδ’, ἀκούει τάδε πατήρ· στείχειν δ’ ἀκμή.
καί σοι προφωνῶ πρὸς τάδ’ Αἴγισθον θανεῖν· ὡς εἰ παλαισθεὶς
πτῶμα θανάσιμον πεσῇ, τέθνηκα κἀγώ, μηδέ με ζῶσαν λέγε·
παίσω γὰρ ἧπαρ τοὐμὸν ἀμφήκει ξίφει. δόμων ἔσω βᾶσ’
εὐτρεπὲς ποήσομαι. ὡς ἢν μὲν ἔλθῃ πύστις εὐτυχὴς σέθεν,
ὀλολύξεται πᾶν δῶμα· θνῄσκοντος δέ σου τἀναντί’ ἔσται
τῶνδε· ταῦτά σοι λέγω. πάντ’ οἶδα. πρὸς τάδ’ ἄνδρα
γίγνεσθαί σε χρή. ὑμεῖς δέ μοι, γυναῖκες, εὖ πυρσεύετε
κραυγὴν ἀγῶνος τοῦδε· φρουρήσω δ’ ἐγὼ πρόχειρον ἔγχος χειρὶ
βαστάζουσ’ ἐμῇ. οὐ γάρ ποτ’ ἐχθροῖς τοῖς ἐμοῖς νικωμένη
δίκην ὑφέξω, σῶμ’ ἐμὸν καθυβρίσαι. ἀταλᾶς ὑπὸ ματρὸς
<ἄρν’> Ἀργείων ὀρέων ποτὲ κληδὼν ἐν πολιαῖσι μένει φήμαις
εὐαρμόστοις ἐν καλάμοις Πᾶνα μοῦσαν ἡδύθροον πνέοντ’, ἀγρῶν
ταμίαν, χρυσέαν καλλιπλόκαμον πορεῦσαι. πετρίνοις δ’ ἐπι‐ στὰς
κᾶρυξ ἰάχει βάθροις· Ἀγορὰν ἀγοράν, Μυκη‐ ναῖοι, στείχετε
μακαρίων ὀψόμενοι τυράννων φάσματα † δείματα. . . . χοροὶ δ’
Ἀτρει‐ δᾶν † ἐγέραιρον οἴκους· θυμέλαι δ’ ἐπίτναντο χρυ‐
σήλατοι, σελαγεῖτο δ’ ἀν’ ἄστυ πῦρ ἐπιβώμιον Ἀργείων· λωτὸς
δὲ φθόγγον κελάδει κάλλιστον, Μουσᾶν θεράπων· μολπαὶ δ’
ηὔξοντ’ ἐραταί, χρυσέας ἀρνὸς ἐπίλογοι, Θυέστου· κρυφίαις
γὰρ εὐ‐ ναῖς πείσας ἄλοχον φίλαν Ἀτρέως, τέρας ἐκκομί‐ ζει
πρὸς δώματα· νεόμενος δ’ εἰς ἀγόρους ἀυτεῖ τὰν κερόεσσαν
ἔχειν χρυσεόμαλ‐ λον κατὰ δῶμα ποίμναν. τότε δὴ τότε φαεν‐
νὰς ἄστρων μετέβασ’ ὁδοὺς Ζεὺς καὶ φέγγος ἀελίου λευκόν τε
πρόσωπον ἀ‐ οῦς, τὰ δ’ ἕσπερα νῶτ’ ἐλαύ‐ νει θερμᾷ φλογὶ
θεοπύρῳ, νεφέλαι δ’ ἔνυδροι πρὸς ἄρ‐ κτον, ξηραί τ’
Ἀμμωνίδες ἕ‐ δραι φθίνουσ’ ἀπειρόδροσοι, καλλίστων ὄμβρων
Διόθεν στερεῖσαι. λέγεται, τὰν δὲ πί‐ στιν σμικρὰν παρ’
ἔμοιγ’ ἔχει, στρέψαι θερμὰν ἀέλιον χρυσωπὸν ἕδραν ἀλλά‐
ξαντα δυστυχίᾳ βροτεί‐ ῳ θνατᾶς ἕνεκεν δίκας. φοβεροὶ δὲ
βροτοῖσι μῦ‐ θοι κέρδος πρὸς θεῶν θεραπεί‐ αν. ὧν οὐ
μνασθεῖσα πόσιν κτείνεις, κλεινῶν συγγενέτειρ’ ἀδελφῶν. ἔα
ἔα· φίλαι, βοῆς ἠκούσατ’ — ἢ δοκὼ κενὴ ὑπῆλθέ μ’; —
ὥστε νερτέρα βροντὴ Διός; ἰδού, τάδ’ οὐκ ἄσημα πνεύματ’
αἴρεται· δέσποιν’, ἄμειψον δώματ’, Ἠλέκτρα, τάδε. φίλαι, τί
χρῆμα; πῶς ἀγῶνος ἥκομεν; οὐκ οἶδα πλὴν ἕν· φόνιον
οἰμωγὴν κλύω. ἤκουσα κἀγώ, τηλόθεν μέν, ἀλλ’ ὅμως. μακρὰν
γὰρ ἕρπει γῆρυς, ἐμφανής γε μήν. Ἀργεῖος ὁ στεναγμός· ἦ
φίλων ἐμῶν; οὐκ οἶδα· πᾶν γὰρ μείγνυται μέλος βοῆς. σφαγὴν
ἀυτεῖς τήνδε μοι· τί μέλλομεν; ἔπισχε, τρανῶς ὡς μάθῃς
τύχας σέθεν. οὐκ ἔστι· νικώμεσθα· ποῦ γὰρ ἄγγελοι;
ἥξουσιν· οὔτοι βασιλέα φαῦλον κτανεῖν. ὦ καλλίνικοι
παρθένοι Μυκηνίδες, νικῶντ’ Ὀρέστην πᾶσιν ἀγγέλλω φίλοις,
Ἀγαμέμνονος δὲ φονέα κείμενον πέδῳ Αἴγισθον· ἀλλὰ θεοῖσιν
εὔχεσθαι χρεών. τίς δ’ εἶ σύ; πῶς μοι πιστὰ σημαίνεις τάδε;
οὐκ οἶσθ’ ἀδελφοῦ μ’ εἰσορῶσα πρόσπολον; ὦ φίλτατ’, ἔκ
τοι δείματος δυσγνωσίαν εἶχον προσώπου· νῦν δὲ γιγνώσκω σε
δή. τί φῄς; τέθνηκε πατρὸς ἐμοῦ στυγνὸς φονεύς; τέθνηκε·
δίς σοι ταὔθ’, ἃ γοῦν βούλῃ, λέγω. ὦ θεοί, Δίκη τε πάνθ’
ὁρῶσ’, ἦλθές ποτε. ποίῳ τρόπῳ δὲ καὶ τίνι ῥυθμῷ φόνου
κτείνει Θυέστου παῖδα; βούλομαι μαθεῖν. ἐπεὶ μελάθρων τῶνδ’
ἀπήραμεν πόδα, ἐσβάντες ᾖμεν δίκροτον εἰς ἁμαξιτὸν ἔνθ’
ἦν ὁ κλεινὸς τῶν Μυκηναίων ἄναξ. κυρεῖ δὲ κήποις ἐν
καταρρύτοις βεβώς, δρέπων τερείνης μυρσίνης κάρᾳ πλόκους·
ἰδών τ’ ἀυτεῖ· Χαίρετ’, ὦ ξένοι· τίνες πόθεν πορεύεσθ’;
ἔστε τ’ ἐκ ποίας χθονός; ὁ δ’ εἶπ’ Ὀρέστης· Θεσσαλοί· πρὸς
δ’ Ἀλφεὸν θύσοντες ἐρχόμεσθ’ Ὀλυμπίῳ Διί. κλύων δὲ ταῦτ’
Αἴγισθος ἐννέπει τάδε· νῦν μὲν παρ’ ἡμῖν χρὴ συνεστίους
ἐμοὶ θοίνης γενέσθαι· τυγχάνω δὲ βουθυτῶν νύμφαις· ἑῷοι δ’
ἐξαναστάντες λέχους ἐς ταὐτὸν ἥξετ’. ἀλλ’ ἴωμεν ἐς δόμους
— καὶ ταῦθ’ ἅμ’ ἠγόρευε καὶ χερὸς λαβὼν παρῆγεν ἡμᾶς —
οὐδ’ ἀπαρνεῖσθαι χρεών· [ἐπεὶ δ’ ἐν οἴκοις ἦμεν, ἐννέπει
τάδε·] λούτρ’ ὡς τάχιστα τοῖς ξένοις τις αἰρέτω, ὡς ἀμφὶ
βωμὸν στῶσι χερνίβων πέλας. ἀλλ’ εἶπ’ Ὀρέστης· Ἀρτίως
ἡγνίσμεθα λουτροῖσι καθαροῖς ποταμίων ῥείθρων ἄπο. εἰ δὲ
ξένους ἀστοῖσι συνθύειν χρεών, Αἴγισθ’, ἕτοιμοι κοὐκ
ἀπαρνούμεσθ’, ἄναξ. τοῦτον μὲν οὖν μεθεῖσαν ἐκ μέσου
λόγον· λόγχας δὲ θέντες δεσπότου φρουρήματα δμῶες πρὸς ἔργον
πάντες ἵεσαν χέρας· οἳ μὲν σφαγεῖον ἔφερον, οἳ δ’ ᾖρον
κανᾶ, ἄλλοι δὲ πῦρ ἀνῆπτον ἀμφί τ’ ἐσχάρας λέβητας
ὤρθουν· πᾶσα δ’ ἐκτύπει στέγη. λαβὼν δὲ προχύτας μητρὸς
εὐνέτης σέθεν ἔβαλλε βωμούς, τοιάδ’ ἐννέπων ἔπη· νύμφαι
πετραῖαι, πολλάκις με βουθυτεῖν καὶ τὴν κατ’ οἴκους Τυνδαρίδα
δάμαρτ’ ἐμὴν πράσσοντας ὡς νῦν, τοὺς δ’ ἐμοὺς ἐχθροὺς
κακῶς — λέγων Ὀρέστην καὶ σέ. δεσπότης δ’ ἐμὸς τἀναντί’
ηὔχετ’, οὐ γεγωνίσκων λόγους, λαβεῖν πατρῷα δώματ’. ἐκ
κανοῦ δ’ ἑλὼν Αἴγισθος ὀρθὴν σφαγίδα, μοσχείαν τρίχα τεμὼν
ἐφ’ ἁγνὸν πῦρ ἔθηκε δεξιᾷ, κἄσφαξ’ ἐπ’ ὤμων μόσχον ὡς
ἦραν χεροῖν δμῶες, λέγει δὲ σῷ κασιγνήτῳ τάδε· Ἐκ τῶν
καλῶν κομποῦσι τοῖσι Θεσσαλοῖς εἶναι τόδ’, ὅστις ταῦρον
ἀρταμεῖ καλῶς ἵππους τ’ ὀχμάζει· λαβὲ σίδηρον, ὦ ξένε,
δεῖξόν τε φήμην ἔτυμον ἀμφὶ Θεσσαλῶν. ὁ δ’ εὐκρότητον
Δωρίδ’ ἁρπάσας χεροῖν, ῥίψας ἀπ’ ὤμων εὐπρεπῆ πορπάματα,
Πυλάδην μὲν εἵλετ’ ἐν πόνοις ὑπηρέτην, δμῶας δ’ ἀπωθεῖ·
καὶ λαβὼν μόσχου πόδα, λευκὰς ἐγύμνου σάρκας ἐκτείνων χέρα·
θᾶσσον δὲ βύρσαν ἐξέδειρεν ἢ δρομεὺς δισσοὺς διαύλους
ἱππίους διήνυσε, κἀνεῖτο λαγόνας. ἱερὰ δ’ ἐς χεῖρας λαβὼν
Αἴγισθος ἤθρει. καὶ λοβὸς μὲν οὐ προσῆν σπλάγχνοις, πύλαι
δὲ καὶ δοχαὶ χολῆς πέλας κακὰς ἔφαινον τῷ σκοποῦντι
προσβολάς. χὣ μὲν σκυθράζει, δεσπότης δ’ ἀνιστορεῖ· τί χρῆμ’
ἀθυμεῖς; — ὦ ξέν’, ὀρρωδῶ τινα δόλον θυραῖον. ἔστι δ’
ἔχθιστος βροτῶν Ἀγαμέμνονος παῖς πολέμιός τ’ ἐμοῖς δόμοις·
ὃ δ’ εἶπε· φυγάδος δῆτα δειμαίνεις δόλον, πόλεως ἀνάσσων;
οὐχ, ὅπως παστήρια θοινασόμεσθα, Φθιάδ’ ἀντὶ Δωρικῆς οἴσει
τις ἡμῖν κοπίδ’, ἀπορρήξω χέλυν; λαβὼν δὲ κόπτει. σπλάγχνα
δ’ Αἴγισθος λαβὼν ἤθρει διαιρῶν. τοῦ δὲ νεύοντος κάτω
ὄνυχας ἐπ’ ἄκρους στὰς κασίγνητος σέθεν ἐς σφονδύλους
ἔπαισε, νωτιαῖα δὲ ἔρρηξεν ἄρθρα· πᾶν δὲ σῶμ’ ἄνω κάτω
ἤσπαιρεν ἠλάλαζε δυσθνῄσκων φόνῳ. δμῶες δ’ ἰδόντες εὐθὺς
ᾖξαν ἐς δόρυ, πολλοὶ μάχεσθαι πρὸς δύ’· ἀνδρείας δ’ ὕπο
ἔστησαν ἀντίπρῳρα σείοντες βέλη Πυλάδης Ὀρέστης τ’. εἶπε
δ’· οὐχὶ δυσμενὴς ἥκω πόλει τῇδ’ οὐδ’ ἐμοῖς ὀπάοσιν,
φονέα δὲ πατρὸς ἀντετιμωρησάμην τλήμων Ὀρέστης· ἀλλὰ μή με
καίνετε, πατρὸς παλαιοὶ δμῶες. οἳ δ’, ἐπεὶ λόγων ἤκουσαν,
ἔσχον κάμακας· ἐγνώσθη δ’ ὑπὸ γέροντος ἐν δόμοισιν ἀρχαίου
τινός. στέφουσι δ’ εὐθὺς σοῦ κασιγνήτου κάρα χαίροντες
ἀλαλάζοντες. ἔρχεται δὲ σοὶ κάρα ’πιδείξων οὐχὶ Γοργόνος
φέρων, ἀλλ’ ὃν στυγεῖς Αἴγισθον· αἷμα δ’ αἵματος πικρὸς
δανεισμὸς ἦλθε τῷ θανόντι νῦν. θὲς ἐς χορόν, ὦ φίλα,
ἴχνος, ὡς νεβρὸς οὐράνιον πήδημα κουφίζουσα σὺν ἀγλαΐᾳ.
νικᾷ στεφαναφορίαν † κρείσσω τοῖς † παρ’ Ἀλφειοῦ ῥεέθροισι
τελέσσας κασίγνητος σέθεν· ἀλλ’ ἐπάειδε καλλίνικον ᾠδὰν
ἐμῷ χορῷ. ὦ φέγγος, ὦ τέθριππον ἡλίου σέλας, ὦ γαῖα
καὶ νὺξ ἣν ἐδερκόμην πάρος, νῦν ὄμμα τοὐμὸν ἀμπτυχαί τ’
ἐλεύθεροι, ἐπεὶ πατρὸς πέπτωκεν Αἴγισθος φονεύς. φέρ’, οἷα
δὴ χω καὶ δόμοι κεύθουσί μου κόμης ἀγάλματ’ ἐξενέγκωμαι,
φίλαι, στέψω τ’ ἀδελφοῦ κρᾶτα τοῦ νικηφόρου. σὺ μέν νυν
ἀγάλματ’ ἄειρε κρατί· τὸ δ’ ἁμέτερον χωρήσεται Μούσαισι
χόρευμα φίλον. νῦν οἱ πάρος ἁμέτεροι γαίας τυραννεύσουσι
φίλοι βασιλῆες, δικαίως . . . τοὺς ἀδίκους καθελόντες. ἀλλ’
ἴτω ξύναυλος βοὰ χαρᾷ. ὦ καλλίνικε, πατρὸς ἐκ νικηφόρου
γεγώς, Ὀρέστα, τῆς ὑπ’ Ἰλίῳ μάχης, δέξαι κόμης σῆς
βοστρύχων ἀνδήματα. ἥκεις γὰρ οὐκ ἀχρεῖον ἔκπλεθρον δραμὼν
ἀγῶν’ ἐς οἴκους, ἀλλὰ πολέμιον κτανὼν Αἴγισθον, ὃς σὸν
πατέρα κἀμὸν ὤλεσε. σύ τ’, ὦ παρασπίστ’, ἀνδρὸς
εὐσεβεστάτου παίδευμα Πυλάδη, στέφανον ἐξ ἐμῆς χερὸς δέχου·
φέρῃ γὰρ καὶ σὺ τῷδ’ ἴσον μέρος ἀγῶνος· αἰεὶ δ’
εὐτυχεῖς φαίνοισθέ μοι. θεοὺς μὲν ἡγοῦ πρῶτον, Ἠλέκτρα,
τύχης ἀρχηγέτας τῆσδ’, εἶτα κἄμ’ ἐπαίνεσον τὸν τῶν θεῶν
τε τῆς τύχης θ’ ὑπηρέτην. ἥκω γὰρ οὐ λόγοισιν ἀλλ’ ἔργοις
κτανὼν Αἴγισθον· ὡς δὲ τῷ σάφ’ εἰδέναι τάδε προσθῶμεν,
αὐτὸν τὸν θανόντα σοι φέρω, ὃν εἴτε χρῄζεις θηρσὶν
ἁρπαγὴν πρόθες, ἢ σκῦλον οἰωνοῖσιν, αἰθέρος τέκνοις,
πήξασ’ ἔρεισον σκόλοπι· σὸς γάρ ἐστι νῦν [δοῦλος, πάροιθε
δεσπότης κεκλημένος.] αἰσχύνομαι μέν, βούλομαι δ’ εἰπεῖν
ὅμως. τί χρῆμα; λέξον· ὡς φόβου γ’ ἔξωθεν εἶ. νεκροὺς
ὑβρίζειν, μή μέ τις φθόνῳ βάλῃ. οὐκ ἔστιν οὐδεὶς ὅστις
ἂν μέμψαιτό σε. δυσάρεστος ἡμῶν καὶ φιλόψογος πόλις. λέγ’,
εἴ τι χρῄζεις, σύγγον’· ἀσπόνδοισι γὰρ νόμοισιν ἔχθραν
τῷδε συμβεβλήκαμεν. εἶἑν· τίν’ ἀρχὴν πρῶτά σ’ ἐξείπω
κακῶν, ποίας τελευτάς; τίνα μέσον τάξω λόγον; καὶ μὴν δῑ
ὄρθρων γ’ οὔποτ’ ἐξελίμπανον θρυλοῦσ’ ἅ γ’ εἰπεῖν ἤθελον
κατ’ ὄμμα σόν, εἰ δὴ γενοίμην δειμάτων ἐλευθέρα τῶν πρόσθε.
νῦν οὖν ἐσμεν· ἀποδώσω δέ σοι ἐκεῖν’ ἅ σε ζῶντ’ ἤθελον
λέξαι κακά. ἀπώλεσάς με κὠρφανὴν φίλου πατρὸς καὶ τόνδ’
ἔθηκας, οὐδὲν ἠδικημένος, κἄγημας αἰσχρῶς μητέρ’ ἄνδρα τ’
ἔκτανες στρατηλατοῦνθ’ Ἕλλησιν, οὐκ ἐλθὼν Φρύγας. ἐς τοῦτο
δ’ ἦλθες ἀμαθίας ὥστ’ ἤλπισας ὡς ἐς σὲ ἐμὴν δὴ μητέρ’
οὐχ ἕξοις κακὴν γήμας, ἐμοῦ δὲ πατρὸς ἠδίκεις λέχη. ἴστω
δ’, ὅταν τις διολέσας δάμαρτά του κρυπταῖσιν εὐναῖς εἶτ’
ἀναγκασθῇ λαβεῖν, δύστηνός ἐστιν, εἰ δοκεῖ τὸ σωφρονεῖν
ἐκεῖ μὲν αὐτὴν οὐκ ἔχειν, παρ’ οἷ δ’ ἔχειν. ἄλγιστα δ’
ᾤκεις, οὐ δοκῶν οἰκεῖν κακῶς· ᾔδησθα γὰρ δῆτ’ ἀνόσιον
γήμας γάμον, μήτηρ δὲ σ’ ἄνδρα δυσσεβῆ κεκτημένη. ἄμφω
πονηρὼ δ’ ὄντ’ ἀνῃρεῖσθον τύχην † κείνη τε τὴν σὴν καὶ σὺ
τοὐκείνης κακόν. † πᾶσιν δ’ ἐν Ἀργείοισιν ἤκουες τάδε· Ὁ
τῆς γυναικός — οὐχὶ τἀνδρὸς ἡ γυνή. καίτοι τόδ’ αἰσχρόν,
προστατεῖν γε δωμάτων γυναῖκα, μὴ τὸν ἄνδρα· κἀκείνους στυγῶ
τοὺς παῖδας, ὅστις τοῦ μὲν ἄρσενος πατρὸς οὐκ ὠνόμασται,
τῆς δὲ μητρὸς ἐν πόλει. ἐπίσημα γὰρ γήμαντι καὶ μείζω λέχη
τἀνδρὸς μὲν οὐδείς, τῶν δὲ θηλειῶν λόγος. ὃ δ’ ἠπάτα σε
πλεῖστον οὐκ ἐγνωκότα, ηὔχεις τις εἶναι τοῖσι χρήμασι
σθένων· τὰ δ’ οὐδὲν εἰ μὴ βραχὺν ὁμιλῆσαι χρόνον. ἡ γὰρ
φύσις βέβαιος, οὐ τὰ χρήματα. ἣ μὲν γὰρ αἰεὶ παραμένουσ’
αἴρει κακά· ὁ δ’ ὄλβος ἀδίκως καὶ μετὰ σκαιῶν ξυνὼν
ἐξέπτατ’ οἴκων, σμικρὸν ἀνθήσας χρόνον. ἃ δ’ ἐς γυναῖκας —
παρθένῳ γὰρ οὐ καλὸν λέγειν — σιωπῶ, γνωρίμως δ’ αἰνίξομαι.
ὕβριζες, ὡς δὴ βασιλικοὺς ἔχων δόμους κάλλει τ’ ἀραρώς.
ἀλλ’ ἔμοιγ’ εἴη πόσις μὴ παρθενωπός, ἀλλὰ τἀνδρείου
τρόπου. τὰ γὰρ τέκν’ αὐτῶν Ἄρεος ἐκκρεμάννυται, τὰ δ’
εὐπρεπῆ δὴ κόσμος ἐν χοροῖς μόνον. ἔρρ’, οὐδὲν εἰδὼς ὧν
ἐφευρεθεὶς χρόνῳ δίκην δέδωκας. — ὧδέ τις κακοῦργος ὢν μή
μοι τὸ πρῶτον βῆμ’ ἐὰν δράμῃ καλῶς, νικᾶν δοκείτω τὴν
Δίκην, πρὶν ἂν πέλας γραμμῆς ἵκηται καὶ τέλος κάμψῃ βίου.
ἔπραξε δεινά, δεινὰ δ’ ἀντέδωκε σοὶ καὶ τῷδ’· ἔχει γὰρ ἡ
Δίκη μέγα σθένος. εἶἑν· κομίζειν τοῦδε σῶμ’ ἔσω χρεὼν
σκότῳ τε δοῦναι, δμῶες, ὡς, ὅταν μόλῃ μήτηρ, σφαγῆς
πάροιθε μὴ εἰσίδῃ νεκρόν. ἐπίσχες· ἐμβάλωμεν εἰς ἄλλον
λόγον. τί δ’; ἐκ Μυκηνῶν μῶν βοηδρόμους ὁρῶ; οὔκ, ἀλλὰ
τὴν τεκοῦσαν ἥ μ’ ἐγείνατο. καλῶς ἄρ’ ἄρκυν ἐς μέσην
πορεύεται — καὶ μὴν ὄχοις γε καὶ στολῇ λαμπρύνεται. τί δῆτα
δρῶμεν; μητέρ’ ἦ φονεύσομεν; μῶν σ’ οἶκτος εἷλε, μητρὸς ὡς
εἶδες δέμας; φεῦ· πῶς γὰρ κτάνω νιν, ἥ μ’ ἔθρεψε κἄτεκεν;
ὥσπερ πατέρα σὸν ἥδε κἀμὸν ὤλεσεν. ὦ Φοῖβε, πολλήν γ’
ἀμαθίαν ἐθέσπισας — ὅπου δ’ Ἀπόλλων σκαιὸς ᾖ, τίνες
σοφοί; ὅστις μ’ ἔχρησας μητέρ’, ἣν οὐ χρῆν, κτανεῖν.
βλάπτῃ δὲ δὴ τί πατρὶ τιμωρῶν σέθεν; μητροκτόνος νῦν
φεύξομαι, τόθ’ ἁγνὸς ὤν. καὶ μή γ’ ἀμύνων πατρὶ δυσσεβὴς
ἔσῃ. ἐγὼ δὲ μητρὸς — ; τῷ φόνου δώσω δίκας; τῷ δ’ ἢν
πατρῴαν διαμεθῇς τιμωρίαν; ἆρ’ αὔτ’ ἀλάστωρ εἶπ’
ἀπεικασθεὶς θεῷ; ἱερὸν καθίζων τρίποδ’; ἐγὼ μὲν οὐ δοκῶ.
οὐδ’ ἂν πιθοίμην εὖ μεμαντεῦσθαι τάδε. οὐ μὴ κακισθεὶς εἰς
ἀνανδρίαν πεσῇ. ἀλλ’ ἦ τὸν αὐτὸν τῇδ’ ὑποστήσω δόλον;
ᾧ καὶ πόσιν καθεῖλες, Αἴγισθον κτανών. ἔσειμι· δεινοῦ δ’
ἄρχομαι προβλήματος καὶ δεινὰ δράσω γε — εἰ θεοῖς δοκεῖ
τάδε, ἔστω· πικρὸν δὲ χἡδὺ τἀγώνισμά μοι. [ἰώ,] βασίλεια
γύναι χθονὸς Ἀργείας, παῖ Τυνδάρεω, καὶ τοῖν ἀγαθοῖν
ξύγγονε κούροιν Διός, οἳ φλογερὰν αἰθέρ’ ἐν ἄστροις
ναίουσι, βροτῶν ἐν ἁλὸς ῥοθίοις τιμὰς σωτῆρας ἔχοντες·
χαῖρε, σεβίζω σ’ ἴσα καὶ μάκαρας πλούτου μεγάλης τ’
εὐδαιμονίας. τὰς σὰς δὲ τύχας θεραπεύεσθαι καιρός. <χαῖρ’,>
ὦ βασίλεια. ἔκβητ’ ἀπήνης, Τρῳάδες, χειρὸς δ’ ἐμῆς
λάβεσθ’, ἵν’ ἔξω τοῦδ’ ὄχου στήσω πόδα. σκύλοισι μὲν γὰρ
θεῶν κεκόσμηνται δόμοι Φρυγίοις, ἐγὼ δὲ τάσδε, Τρῳάδος
χθονὸς ἐξαίρετ’, ἀντὶ παιδὸς ἣν ἀπώλεσα σμικρὸν γέρας,
καλὸν δὲ κέκτημαι δόμοις. οὔκουν ἐγώ — δούλη γὰρ
ἐκβεβλημένη δόμων πατρῴων δυστυχεῖς οἰκῶ δόμους — μῆτερ,
λάβωμαι μακαρίας τῆς σῆς χερός; δοῦλαι πάρεισιν αἵδε, μὴ σύ
μοι πόνει. τί δ’; αἰχμάλωτόν τοί μ’ ἀπῴκισας δόμων,
ᾑρημένων δὲ δωμάτων ᾑρήμεθα, ὡς αἵδε, πατρὸς ὀρφαναὶ
λελειμμέναι. τοιαῦτα μέντοι σὸς πατὴρ βουλεύματα ἐς οὓς
ἐχρῆν ἥκιστ’ ἐβούλευσεν φίλων. λέξω δὲ . . . καίτοι δόξ’
ὅταν λάβῃ κακὴ γυναῖκα, γλώσσῃ πικρότης ἔνεστί τις. ὡς
μὲν παρ’ ἡμῖν, οὐ καλῶς· τὸ πρᾶγμα δὲ μαθόντας, ἢν μὲν
ἀξίως μισεῖν ἔχῃ, στυγεῖν δίκαιον· εἰ δὲ μή, τί δεῖ
στυγεῖν; ἡμᾶς ἔδωκε Τυνδάρεως τῷ σῷ πατρί, οὐχ ὥστε
θνῄσκειν, οὐδ’ ἃ γειναίμην ἐγώ. κεῖνος δὲ παῖδα τὴν ἐμὴν
Ἀχιλλέως λέκτροισι πείσας ᾤχετ’ ἐκ δόμων ἄγων πρυμνοῦχον
Αὖλιν, ἔνθ’ ὑπερτείνας πυρᾶς λευκὴν διήμησ’ Ἰφιγόνης
παρηΐδα. κεἰ μὲν πόλεως ἅλωσιν ἐξιώμενος, ἢ δῶμ’ ὀνήσων
τἄλλα τ’ ἐκσῴζων τέκνα, ἔκτεινε πολλῶν μίαν ὕπερ,
συγγνώστ’ ἂν ἦν· νῦν δ’ οὕνεχ’ Ἑλένη μάργος ἦν ὅ τ’
αὖ λαβὼν ἄλοχον κολάζειν προδότιν οὐκ ἠπίστατο, τούτων
ἕκατι παῖδ’ ἐμὴν διώλεσεν. ἐπὶ τοῖσδε τοίνυν καίπερ
ἠδικημένη οὐκ ἠγριώμην οὐδ’ ἂν ἔκτανον πόσιν· ἀλλ’ ἦλθ’
ἔχων μοι μαινάδ’ ἔνθεον κόρην λέκτροις τ’ ἐπεισέφρηκε, καὶ
νύμφα δύο ἐν τοῖσιν αὐτοῖς δώμασιν κατείχομεν. μῶρον μὲν
οὖν γυναῖκες, οὐκ ἄλλως λέγω· ὅταν δ’, ὑπόντος τοῦδ’,
ἁμαρτάνῃ πόσις τἄνδον παρώσας λέκτρα, μιμεῖσθαι θέλει γυνὴ
τὸν ἄνδρα χἅτερον κτᾶσθαι φίλον. κἄπειτ’ ἐν ἡμῖν ὁ ψόγος
λαμπρύνεται, οἱ δ’ αἴτιοι τῶνδ’ οὐ κλύουσ’ ἄνδρες κακῶς. εἰ
δ’ ἐκ δόμων ἥρπαστο Μενέλεως λάθρᾳ, κτανεῖν μ’ Ὀρέστην
χρῆν, κασιγνήτης πόσιν Μενέλαον ὡς σώσαιμι; σὸς δὲ πῶς πατὴρ
ἠνέσχετ’ ἂν ταῦτ’; εἶτα τὸν μὲν οὐ θανεῖν κτείνοντα χρῆν
τἄμ’, ἐμὲ δὲ πρὸς κείνου παθεῖν; ἔκτειν’, ἐτρέφθην ἥνπερ
ἦν πορεύσιμον πρὸς τοὺς ἐκείνῳ πολεμίους. φίλων γὰρ ἂν
τίς ἂν πατρὸς σοῦ φόνον ἐκοινώνησέ μοι; λέγ’, εἴ τι
χρῄζεις, κἀντίθες παρρησίᾳ, ὅπως τέθνηκε σὸς πατὴρ οὐκ
ἐνδίκως. δίκαῑ ἔλεξας· ἡ δίκη δ’ αἰσχρῶς ἔχει. γυναῖκα
γὰρ χρὴ πάντα συγχωρεῖν πόσει, ἥτις φρενήρης· ᾗ δὲ μὴ
δοκεῖ τάδε, οὐδ’ εἰς ἀριθμὸν τῶν ἐμῶν ἥκει λόγων.
μέμνησο, μῆτερ, οὓς ἔλεξας ὑστάτους λόγους, διδοῦσα πρὸς
σέ μοι παρρησίαν. καὶ νῦν γέ φημι κοὐκ ἀπαρνοῦμαι, τέκνον. †
ἆρα † κλύουσα, μῆτερ, εἶτ’ ἔρξεις κακῶς; οὐκ ἔστι, τῇ
σῇ δ’ ἡδὺ προσθήσω φρενί. λέγοιμ’ ἄν· ἀρχὴ δ’ ἥδε μοι
προοιμίου· εἴθ’ εἶχες, ὦ τεκοῦσα, βελτίους φρένας. τὸ μὲν
γὰρ εἶδος αἶνον ἄξιον φέρειν Ἑλένης τε καὶ σοῦ, δύο δ’
ἔφυτε συγγόνω, ἄμφω ματαίω Κάστορός τ’ οὐκ ἀξίω. ἣ μὲν
γὰρ ἁρπασθεῖσ’ ἑκοῦσ’ ἀπώλετο, σὺ δ’ ἄνδρ’ ἄριστον
Ἑλλάδος διώλεσας, σκῆψιν προτείνουσ’, ὡς ὑπὲρ τέκνου πόσιν
ἔκτεινας· οὐ γάρ σ’ ὡς ἔγωγ’ ἴσασιν εὖ. ἥτις, θυγατρὸς
πρὶν κεκυρῶσθαι σφαγάς, νέον τ’ ἀπ’ οἴκων ἀνδρὸς
ἐξωρμημένου, ξανθὸν κατόπτρῳ πλόκαμον ἐξήσκεις κόμης. γυνὴ
δ’, ἀπόντος ἀνδρός ἥτις ἐκ δόμων ἐς κάλλος ἀσκεῖ,
διάγραφ’ ὡς οὖσαν κακήν. οὐδὲν γὰρ αὐτὴν δεῖ θύρασιν
εὐπρεπὲς φαίνειν πρόσωπον, ἤν τι μὴ ζητῇ κακόν. μόνη δὲ
πασῶν οἶδ’ ἐγὼ σ’ Ἑλληνίδων, εἰ μὲν τὰ Τρώων εὐτυχοῖ,
κεχαρμένην, εἰ δ’ ἥσσον’ εἴη, συννεφοῦσαν ὄμματα,
Ἀγαμέμνον’ οὐ χρῄζουσαν ἐκ Τροίας μολεῖν. καίτοι καλῶς γε
σωφρονεῖν παρεῖχέ σοι· ἄνδρ’ εἶχες οὐ κακίον’ Αἰγίσθου
πόσιν, ὃν Ἑλλὰς αὑτῆς εἵλετο στρατηλάτην· Ἑλένης δ’
ἀδελφῆς τοιάδ’ ἐξειργασμένης ἐξῆν κλέος σοι μέγα λαβεῖν· τὰ
γὰρ κακὰ παράδειγμα τοῖς ἐσθλοῖσιν εἴσοψίν τ’ ἔχει. εἰ δ’,
ὡς λέγεις, σὴν θυγατέρ’ ἔκτεινεν πατήρ, ἐγὼ τί σ’ ἠδίκησ’
ἐμός τε σύγγονος; πῶς οὐ πόσιν κτείνασα πατρῴους δόμους
ἡμῖν προσῆψας, ἀλλ’ ἐπηνέγκω λέχει τἀλλότρια, μισθοῦ τοὺς
γάμους ὠνουμένη; κοὔτ’ ἀντιφεύγει παιδὸς ἀντὶ σοῦ πόσις,
οὔτ’ ἀντ’ ἐμοῦ τέθνηκε, δὶς τόσως ἐμὲ κτείνας ἀδελφῆς
ζῶσαν. εἰ δ’ ἀμείψεται φόνον δικάζων φόνος, ἀποκτενῶ σ’ ἐγὼ
καὶ παῖς Ὀρέστης πατρὶ τιμωρούμενοι· εἰ γὰρ δίκαῑ ἐκεῖνα,
καὶ τάδ’ ἔνδικα. [ὅστις δὲ πλοῦτον ἢ εὐγένειαν εἰσιδὼν
γαμεῖ πονηράν, μῶρός ἐστι· μικρὰ γὰρ μεγάλων ἀμείνω σώφρον’
ἐν δόμοις λέχη. τύχη γυναικῶν ἐς γάμους. τὰ μὲν γὰρ εὖ,
τὰ δ’ οὐ καλῶς πίπτοντα δέρκομαι βροτῶν.] ὦ παῖ, πέφυκας
πατέρα σὸν στέργειν ἀεί· ἔστιν δὲ καὶ τόδ’· οἳ μέν εἰσιν
ἀρσένων, οἳ δ’ αὖ φιλοῦσι μητέρας μᾶλλον πατρός.
συγγνώσομαί σοι· καὶ γὰρ οὐχ οὕτως ἄγαν χαίρω τι, τέκνον,
τοῖς δεδραμένοις ἐμοί. σὺ δ’ ὧδ’ ἄλουτος καὶ δυσείματος
χρόα λεχὼ νεογνῶν ἐκ τόκων πεπαυμένη; οἴμοι τάλαινα τῶν
ἐμῶν βουλευμάτων· ὡς μᾶλλον ἢ χρῆν ἤλασ’ εἰς ὀργὴν
πόσιν. ὀψὲ στενάζεις, ἡνίκ’ οὐκ ἔχεις ἄκη. πατὴρ μὲν
οὖν τέθνηκε· τὸν δ’ ἔξω χθονὸς πῶς οὐ κομίζῃ παῖδ’
ἀλητεύοντα σόν; δέδοικα· τοὐμὸν δ’, οὐχὶ τοὐκείνου, σκοπῶ.
πατρὸς γάρ, ὡς λέγουσι, θυμοῦται φόνῳ. τί δαὶ πόσιν σὸν
ἄγριον εἰς ἡμᾶς ἔχεις; τρόποι τοιοῦτοι· καὶ σὺ δ’ αὐθάδης
ἔφυς. ἀλγῶ γάρ· ἀλλὰ παύσομαι θυμουμένη. καὶ μὴν ἐκεῖνος
οὐκέτ’ ἔσται σοι βαρύς. φρονεῖ μέγ’· ἐν γὰρ τοῖς ἐμοῖς
ναίει δόμοις. ὁρᾷς; ἀν’ αὖ σὺ ζωπυρεῖς νείκη νέα. σιγῶ·
δέδοικα γάρ νιν ὡς δέδοικ’ ἐγώ. παῦσαι λόγων τῶνδε. ἀλλὰ
τί μ’ ἐκάλεις, τέκνον; ἤκουσας, οἶμαι, τῶν ἐμῶν
λοχευμάτων· τούτων ὕπερ μοι θῦσον — οὐ γὰρ οἶδ’ ἐγώ —
δεκάτῃ σελήνῃ παιδὸς ὡς νομίζεται· τρίβων γὰρ οὐκ εἴμ’,
ἄτοκος οὖσ’ ἐν τῷ πάρος. ἄλλης τόδ’ ἔργον, ἥ σ’
ἔλυσεν ἐκ τόκων. αὐτὴ ’λόχευον κἄτεκον μόνη βρέφος. οὕτως
ἀγείτων οἶκος ἵδρυται φίλων; πένητας οὐδεὶς βούλεται
κτᾶσθαι φίλους. ἀλλ’ εἶμι, παιδὸς ἀριθμὸν ὡς τελεσφόρον
θύσω θεοῖσι· σοὶ δ’ ὅταν πράξω χάριν τήνδ’, εἶμ’ ἐπ’
ἀγρὸν οὗ πόσις θυηπολεῖ νύμφαισιν. ἀλλὰ τούσδ’ ὄχους,
ὀπάονες, φάτναις ἄγοντες πρόσθεθ’· ἡνίκ’ ἂν δέ με δοκῆτε
θυσίας τῆσδ’ ἀπηλλάχθαι θεοῖς, πάρεστε· δεῖ γὰρ καὶ πόσει
δοῦναι χάριν. χώρει πένητας ἐς δόμους· φρούρει δέ μοι μή σ’
αἰθαλώσῃ πολύκαπνον στέγος πέπλους. θύσεις γὰρ οἷα χρή σε
δαίμοσιν θύη. κανοῦν δ’ ἐνῆρκται καὶ τεθηγμένη σφαγίς, ἥπερ
καθεῖλε ταῦρον, οὗ πέλας πεσῇ πληγεῖσα· νυμφεύσῃ δὲ κἀν
Ἅιδου δόμοις ᾧπερ ξυνηῦδες ἐν φάει. τοσήνδ’ ἐγὼ δώσω
χάριν σοι, σὺ δὲ δίκην ἐμοὶ πατρός. ἀμοιβαὶ κακῶν·
μετάτροποι πνέου‐ σιν αὖραι δόμων. τότε μὲν <ἐν> λουτροῖς
ἔπεσεν ἐμὸς ἐμὸς ἀρχέτας, ἰάχησε δὲ στέγα λάινοί τε
θριγκοὶ δόμων, τάδ’ ἐνέποντος· Ὦ σχέτλια· τί με, γύναι,
φονεύσεις φίλαν πατρίδα δεκέτεσιν σποραῖσιν ἐλθόντ’ ἐμάν;
παλίρρους δὲ τάνδ’ ὑπάγεται δίκα διαδρόμου λέχους μέλεον ἃ
πόσιν χρόνιον ἱκόμενον εἰς οἴκους Κυκλώπειά τ’ οὐράνια
τείχε’ ὀξυθήκτου βέλους ἔκανεν αὐτόχειρ, πέλεκυν ἐν χεροῖν
λαβοῦσ’· ἆ τλάμων πόσις, ὅ τί ποτε τὰν τάλαιναν ἔσχεν
κακόν. ὀρεία τις ὡς λέαιν’ ὀργάδων δρύοχα νεμομένα, τάδε
κατήνυσεν. ὦ τέκνα, πρὸς θεῶν, μὴ κτάνητε μητέρα. κλύεις
ὑπώροφον βοάν; ἰώ μοί μοι. ᾤμωξα κἀγὼ πρὸς τέκνων
χειρουμένης. νέμει τοι δίκαν θεός, ὅταν τύχῃ· σχέτλια μὲν
ἔπαθες, ἀνόσια δ’ εἰργάσω, τάλαιν’, εὐνέταν. ἀλλ’ οἵδε
μητρὸς νεοφόνοις ἐν αἵμασι πεφυρμένοι βαίνουσιν ἐξ οἴκων
πόδα, τροπαῖα δείγματ’ ἀθλίων προσφαγμάτων. οὐκ ἔστιν
οὐδεὶς οἶκος ἀθλιώτερος τῶν Τανταλείων οὐδ’ ἔφυ ποτ’
ἐκγόνων. ἰὼ Γᾶ καὶ Ζεῦ πανδερκέτα βροτῶν, ἴδετε τάδ’
ἔργα φόνι‐ α μυσαρά, δίγονα σώματ’ ἐν χθονὶ κείμενα πλαγᾷ
χερὸς ὑπ’ ἐμᾶς, ἄποιν’ ἐμῶν πημάτων . . . δακρύτ’ ἄγαν,
ὦ σύγγον’, αἰτία δ’ ἐγώ. διὰ πυρὸς ἔμολον ἁ τάλαινα
ματρὶ τᾷδ’, ἅ μ’ ἔτικτε κούραν. ἰὼ τύχας, σᾶς τύχας,
μᾶτερ τεκοῦσ’ <ἄλαστα>, ἄλαστα μέλεα καὶ πέρα παθοῦσα σῶν
τέκνων ὑπαί. πατρὸς δ’ ἔτεισας φόνον δικαίως. ἰὼ Φοῖβ’,
ἀνύμνησας δίκαῑ ἄφαντα, φανερὰ δ’ ἐξέπρα‐ ξας ἄχεα, φόνια
δ’ ὤπασας λάχε’ ἀπὸ γᾶς [τᾶς] Ἑλλανίδος. τίνα δ’ ἑτέραν
μόλω πόλιν; τίς ξένος, τίς εὐσεβὴς ἐμὸν κάρα προσόψεται
ματέρα κτανόντος; ἰὼ ἰώ μοι. ποῖ δ’ ἐγώ, τίν’ ἐς χορόν,
τίνα γάμον εἶμι; τίς πόσις με δέξεται νυμφικὰς ἐς εὐνάς;
πάλιν, πάλιν φρόνημα σὸν μετεστάθη πρὸς αὔραν· φρονεῖς γὰρ
ὅσια νῦν, τότ’ οὐ φρονοῦσα, δεινὰ δ’ εἰργάσω, φίλα,
κασίγνητον οὐ θέλοντα. κατεῖδες, οἷον ἁ τάλαιν’ ἔξω πέπλων
ἔβαλεν, ἔδειξε μαστὸν ἐν φοναῖσιν, ἰώ μοι, πρὸς πέδῳ
τιθεῖσα γόνιμα μέλεα; τὰν κόμαν δ’ ἐγὼ — σάφ’ οἶδα, δῑ
ὀδύνας ἔβας, ἰήιον κλύων γόον ματρός, ἅ σ’ ἔτικτε. βοὰν
δ’ ἔλασκε τάνδε, πρὸς γένυν ἐμὰν τιθεῖσα χεῖρα· Τέκος
ἐμόν, λιταίνω· παρῄδων τ’ ἐξ ἐμᾶν ἐκρίμναθ’, ὥστε χέρας
ἐμὰς λιπεῖν βέλος. τάλαινα· πῶς ἔτλας φόνον δῑ ὀμμάτων
ἰδεῖν σέθεν ματρὸς ἐκπνεούσας; ἐγὼ μὲν ἐπιβαλὼν φάρη
κόραις ἐμαῖς φασγάνῳ κατηρξάμαν ματέρος ἔσω δέρας μεθείς.
ἐγὼ δ’ ἐπεγκέλευσά σοι ξίφους τ’ ἐφηψάμαν ἅμα. δεινότατον
παθέων ἔρεξας. λαβοῦ, κάλυπτε μέλεα ματέρος πέπλοις <καὶ>
καθάρμοσον σφαγάς. φονέας ἔτικτες ἆρά σοι. ἰδού, φίλᾳ τε
κοὐ φίλᾳ φάρεα τάδ’ ἀμφιβάλλομεν. τέρμα κακῶν μεγάλων
δόμοισιν. ἀλλ’ οἵδε δόμων ὑπὲρ ἀκροτάτων φαίνουσι τίνες —
δαίμονες ἢ θεῶν τῶν οὐρανίων; οὐ γὰρ θνητῶν γ’ ἥδε
κέλευθος· τί ποτ’ ἐς φανερὰν ὄψιν βαίνουσι βροτοῖσιν;
Ἀγαμέμνονος παῖ, κλῦθι· δίπτυχοι δέ σε καλοῦσι μητρὸς
σύγγονοι Διόσκοροι, Κάστωρ κασίγνητός τε Πολυδεύκης ὅδε.
δεινὸν δὲ ναυσὶν ἀρτίως πόντου σάλον παύσαντ’ ἀφίγμεθ’
Ἄργος, ὡς ἐσείδομεν σφαγὰς ἀδελφῆς τῆσδε, μητέρος δὲ σῆς.
δίκαια μέν νυν ἥδ’ ἔχει, σὺ δ’ οὐχὶ δρᾷς· Φοῖβός τε,
Φοῖβος — ἀλλ’ ἄναξ γάρ ἐστ’ ἐμός, σιγῶ· σοφὸς δ’ ὢν οὐκ
ἔχρησέ σοι σοφά. αἰνεῖν δ’ ἀνάγκη ταῦτα· τἀντεῦθεν δὲ χρὴ
πράσσειν ἃ Μοῖρα Ζεύς τ’ ἔκρανε σοῦ πέρι. Πυλάδῃ μὲν
Ἠλέκτραν δὸς ἄλοχον ἐς δόμους, σὺ δ’ Ἄργος ἔκλιπ’· οὐ
γὰρ ἔστι σοι πόλιν τήνδ’ ἐμβατεύειν, μητέρα κτείναντι σήν.
δειναὶ δὲ κῆρές <σ’> αἱ κυνώπιδες θεαὶ τροχηλατήσουσ’ ἐμμανῆ
πλανώμενον. ἐλθὼν δ’ Ἀθήνας Παλλάδος σεμνὸν βρέτας
πρόσπτυξον· εἵρξει γάρ νιν ἐπτοημένας δεινοῖς δράκουσιν ὥστε
μὴ ψαύειν σέθεν, γοργῶφ’ ὑπερτείνουσα σῷ κάρᾳ κύκλον.
ἔστιν δ’ Ἄρεώς τις ὄχθος, οὗ πρῶτον θεοὶ ἕζοντ’ ἐπὶ
ψήφοισιν αἵματος πέρι, Ἁλιρρόθιον ὅτ’ ἔκταν’ ὠμόφρων
Ἄρης, μῆνιν θυγατρὸς ἀνοσίων νυμφευμάτων, πόντου κρέοντος
παῖδ’, ἵν’ εὐσεβεστάτη ψῆφος βεβαία τ’ ἐστὶν † ἔκ τε τοῦ †
θεοῖς. ἐνταῦθα καὶ σὲ δεῖ δραμεῖν φόνου πέρι. ἴσαι δέ σ’
ἐκσῴζουσι μὴ θανεῖν δίκῃ ψῆφοι τεθεῖσαι· Λοξίας γὰρ
αἰτίαν ἐς αὑτὸν οἴσει, μητέρος χρήσας φόνον. καὶ τοῖσι
λοιποῖς ὅδε νόμος τεθήσεται, νικᾶν ἴσαις ψήφοισι τὸν
φεύγοντ’ ἀεί. δειναὶ μὲν οὖν θεαὶ τῷδ’ ἄχει πεπληγμέναι
πάγον παρ’ αὐτὸν χάσμα δύσονται χθονός, σεμνὸν βροτοῖσιν
εὐσεβὲς χρηστήριον· σὲ δ’ Ἀρκάδων χρὴ πόλιν ἐπ’ Ἀλφειοῦ
ῥοαῖς οἰκεῖν Λυκαίου πλησίον σηκώματος· ἐπώνυμος δὲ σοῦ
πόλις κεκλήσεται. σοὶ μὲν τάδ’ εἶπον· τόνδε δ’ Αἰγίσθου
νέκυν Ἄργους πολῖται γῆς καλύψουσιν τάφῳ. μητέρα δὲ τὴν
σὴν ἄρτι Ναυπλίαν παρὼν Μενέλαος, ἐξ οὗ Τρωικὴν εἷλε
χθόνα, Ἑλένη τε θάψει· Πρωτέως γὰρ ἐκ δόμων ἥκει λιποῦσ’
Αἴγυπτον οὐδ’ ἦλθεν Φρύγας· Ζεὺς δ’, ὡς ἔρις γένοιτο καὶ
φόνος βροτῶν, εἴδωλον Ἑλένης ἐξέπεμψ’ ἐς Ἴλιον. Πυλάδης
μὲν οὖν κόρην τε καὶ δάμαρτ’ ἔχων Ἀχαιίδος γῆς οἴκαδ’
ἐσπορευέτω, καὶ τὸν λόγῳ σὸν πενθερὸν κομιζέτω Φωκέων ἐς
αἶαν καὶ δότω πλούτου βάρος· σὺ δ’ Ἰσθμίας γῆς αὐχέν’
ἐμβαίνω ποδὶ χώρει πρὸς ὄχθον Κεκροπίας εὐδαίμονα.
πεπρωμένην γὰρ μοῖραν ἐκπλήσας φόνου εὐδαιμονήσεις τῶνδ’
ἀπαλλαχθεὶς πόνων. ὦ παῖδε Διός, θέμις ἐς φθογγὰς τὰς
ὑμετέρας ἡμῖν πελάθειν; θέμις, οὐ μυσαραῖς τοῖσδε σφαγίοις.
κἀμοὶ μύθου μέτα, Τυνδαρίδαι; καὶ σοί· Φοίβῳ τήνδ’ ἀναθήσω
πρᾶξιν φονίαν. πῶς ὄντε θεὼ τῆσδέ τ’ ἀδελφὼ τῆς
καπφθιμένης οὐκ ἠρκέσατον κῆρας μελάθροις; μοῖρά τ’ ἀνάγκης
ἦγ’ ἐς τὸ χρεών, Φοίβου τ’ ἄσοφοι γλώσσης ἐνοπαί. τίς δ’
ἔμ’ Ἀπόλλων, ποῖοι χρησμοὶ φονίαν ἔδοσαν μητρὶ γενέσθαι;
κοιναὶ πράξεις, κοινοὶ δὲ πότμοι, μία δ’ ἀμφοτέρους ἄτη
πατέρων διέκναισεν. ὦ σύγγονέ μοι, χρονίαν σ’ ἐσιδὼν τῶν
σῶν εὐθὺς φίλτρων στέρομαι καὶ σ’ ἀπολείψω σοῦ λειπόμενος.
πόσις ἔστ’ αὐτῇ καὶ δόμος· οὐχ ἥδ’ οἰκτρὰ πέπονθεν,
πλὴν ὅτι λείπει πόλιν Ἀργείων. καὶ τίνες ἄλλαι στοναχαὶ
μείζους ἢ γῆς πατρίας ὅρον ἐκλείπειν; ἀλλ’ ἐγὼ οἴκων
ἔξειμι πατρὸς καὶ ἐπ’ ἀλλοτρίαις ψήφοισι φόνον μητρὸς
ὑφέξω. θάρσει· Παλλάδος ὁσίαν ἥξεις πόλιν· ἀλλ’ ἀνέχου.
περί μοι στέρνοις στέρνα πρόσαψον, σύγγονε φίλτατε· διὰ γὰρ
ζευγνῦσ’ ἡμᾶς πατρίων μελάθρων μητρὸς φόνιοι κατάραι. βάλε,
πρόσπτυξον σῶμα· θανόντος δ’ ὡς ἐπὶ τύμβῳ καταθρήνησον. φεῦ
φεῦ· δεινὸν τόδ’ ἐγηρύσω καὶ θεοῖσι κλύειν. ἔνι γὰρ κἀμοὶ
τοῖς τ’ οὐρανίδαις οἶκτοι θνητῶν πολυμόχθων. οὐκέτι σ’
ὄψομαι. οὐδ’ ἐγὼ ἐς σὸν βλέφαρον πελάσω. τάδε λοίσθιά μοι
προσφθέγματά σου. ὦ χαῖρε, πόλις· χαίρετε δ’ ὑμεῖς πολλά,
πολίτιδες. ὦ πιστοτάτη, στείχεις ἤδη; στείχω βλέφαρον
τέγγουσ’ ἁπαλόν. Πυλάδη, χαίρων ἴθι, νυμφεύου δέμας
Ἠλέκτρας. τοῖσδε μελήσει γάμος· ἀλλὰ κύνας τάσδ’ ὑποφεύγων
στεῖχ’ ἐπ’ Ἀθηνῶν· δεινὸν γὰρ ἴχνος βάλλουσ’ ἐπὶ σοὶ
χειροδράκοντες χρῶτα κελαιναί, δεινῶν ὀδυνῶν καρπὸν ἔχουσαι·
νὼ δ’ ἐπὶ πόντον Σικελὸν σπουδῇ σῴσοντε νεῶν πρῴρας
ἐνάλους. διὰ δ’ αἰθερίας στείχοντε πλακὸς τοῖς μὲν μυσαροῖς
οὐκ ἐπαρήγομεν, οἷσιν δ’ ὅσιον καὶ τὸ δίκαιον φίλον ἐν
βιότῳ, τούτους χαλεπῶν ἐκλύοντες μόχθων σῴζομεν. οὕτως
ἀδικεῖν μηδεὶς θελέτω μηδ’ ἐπιόρκων μέτα συμπλείτω· θεὸς ὢν
θνητοῖς ἀγορεύω. χαίρετε· χαίρειν δ’ ὅστις δύναται καὶ
ξυντυχίᾳ μή τινι κάμνει θνητῶν, εὐδαίμονα πράσσει.